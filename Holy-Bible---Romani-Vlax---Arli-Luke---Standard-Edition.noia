# File Name: Holy-Bible---Romani-Vlax---Arli-Luke---Standard-Edition.noia
# File Size: 165725      
# File Date: 06/18/2021 11:04:48
# File Purpose: Supporting resource for the Aionian Bible project
# File Location: http://resources.AionianBible.org
# File Copyright: Creative Commons Attribution No Derivative Works 4.0, 2018-2021
# File Generator: ABCMS (alpha)
# File Accuracy: Contact publisher with corrections to file format or content
# Publisher Name: Nainoia Inc
# Publisher Contact: http://www.AionianBible.org/Publisher
# Publisher Mission: http://www.AionianBible.org/Preface
# Publisher Website: http://NAINOIA-INC.signedon.net
# Publisher Facebook: https://www.Facebook.com/AionianBible
# Bible Name: Arli Luka
# Bible Name English: Arli Luke
# Bible Language: Arli
# Bible Language English: Romani, Vlax
# Bible Copyright Format: Creative Commons Attribution-No Derivatives 4.0, 2018-2021
# Bible Copyright Text: Creative Commons Attribution license 4.0
# Bible Source: Translator unknown
# Bible Source Link: https://eBible.org/details.php?id=rmyArli
# Bible Source Year: 2018
# Bible Format: Standard formatting without annotation
#
INDEX	BOOK	CHAPTER	VERSE	TEXT
#
# BOOK	042	LUK	Luke	Luka
042	LUK	001	001	Cenimeja Teofile.  Sar so džane, but džene lelje te pisinen oto događaja zako save o Devel dinđa plo lafi, a save pherdile maškar amende.
042	LUK	001	002	On pisinde adalestar palo adava sar so o manuša, kola dikhle adala događaja, vaćerde amenđe.  Adala manuša dikhle adava pana oto anglunipe e Mesijasere dživdipastar ki phuv.  On ule sluge e Devlesere te sikaven amen o lafi e Mesijastar.
042	LUK	001	003	Ađahar hem me, palo so oto anglunipe šukar ispitujinđum sa adava, mangljum tuće sa palo redo te pisinav.
042	LUK	001	004	Ćerđum adava te šaj ove uverime dai čače sa adava so sikliljan e Mesijasere dživdipastar.
042	LUK	001	005	Ked o Irod inele caro ani Judeja, nesavo manuš palo anav Zaharija inele svešteniko e izraelconengoro.  Ov inele svešteniko oto redo e Avijasoro.  E Zaharijasiri romni da inele oto pleme e Aronesoro.  Lakoro anav inele Jelisaveta.
042	LUK	001	006	O Zaharija hem i Jelisaveta inele pravedna anglo Devel adalese so živinde palo sa o naredbe hem o zakonja e Gospodesere.
042	LUK	001	007	Na inolen čhave adalese so i Jelisaveta našti ine te ačhol khamni, a soduj džene već purandile.
042	LUK	001	008	Jekh dive ked e Zaharijasiri grupa oto sveštenici kandlja ano Hram, tegani hem o Zaharija ćerela ine pli buti sar svešteniko anglo Devel.
042	LUK	001	009	Palo pumaro adeti, o sveštenici frdinde o barbuti te dikhen ko te đerdini ko Svetište e Gospodesoro.  I ađahar pelo upro Zaharija te đerdini ano Hram e Gospodesoro te kadini.
042	LUK	001	010	Đikote o Zaharija kadinđa ano Hram, sa o čedime manuša molinena pe ine avrijal.
042	LUK	001	011	A ano Hram e Zaharijase mothovđa pe o anđeo e Gospodesoro.  Terdino ki desno strana oto oltari kotar kadinđa pe.
042	LUK	001	012	Ked dikhlja le o Zaharija, darandilo but.
042	LUK	001	013	A o anđeo phenđa lese: “Ma dara, Zaharija!  O Devel šunđa ti molitva.  Ti romni i Jelisaveta ka bijani će čhave, i ka de le anav Jovan.
042	LUK	001	014	Ka ove but radosno zbog leste hem but džene ka radujinen pe so ov ka bijanđol.
042	LUK	001	015	Ka ovel baro manuš anglo Gospod.  Niked na ka pijel mol hem ništa sostar šaj te mačol pe.  Ka ovel pherdo e Svetone Duhoja pana pe dajaće ano vođi.
042	LUK	001	016	Bute Izraelconen ka irini anglo Gospod, anglo lengoro Devel.
042	LUK	001	017	Ka džal anglo Gospod sar glasniko ano duho hem ano zoralipe savo inele e purane proroko e Ilija.  Ka mirini e daden lengere čhavencar hem ka ćerel da okola kola na šunena e Devle te oven mudra sar o manuša kola ćerena okova so o Devel phenela dai šukar.  Sa akava ka ćerel sar te pripremini e narodo te šaj oven spremna zako e Gospodesoro aviba.”
042	LUK	001	018	I o Zaharija pučlja e anđele: “Sar me te džanav da čače ka ovel adava so phenđan?  Me injum purano hem mli romni da beršali.”
042	LUK	001	019	A o anđeo phenđa lese: “Me injum o Gavrilo, o anđeo kova terđola anglo Devel te kandel le.  O Devel bičhalđa man te vaćerav tuja hem te anav će akava šukar lafi.
042	LUK	001	020	I ače, ka ove laloro, na ka šaj te vaćere sa đi o dive ked adava ka ovel.  Ađahar ka ovel adalese so na verujinđan mle lafonenđe save ka oven čače ko pravo vreme.”
042	LUK	001	021	Sar o anđeo vaćeri ine e Zaharijaja, o manuša adžićerde e Zaharija te ikljol pučindoj pumen so edobor ačhilo ko sveto than e hramesoro.
042	LUK	001	022	A ked o Zaharija iklilo, našti ine te vaćeri olencar.  O Zaharija ćerela ine nesar te mothoj lenđe vastencar, ali ačhilo laloro.  O manuša xalile da o Devel mothovđa lese nešto ko sveto than e hramesoro.
042	LUK	001	023	Ked pherdile o dive oto lesoro kandiba ano Hram, o Zaharija dželo čhere.
042	LUK	001	024	Na nakhlo but, i lesiri romni i Jelisaveta ačhili khamni.  Pandž masek na iklili avri taro čher.  Phenđa:
042	LUK	001	025	“O Gospod ćerđa te šaj ačhovav khamni.  Akana mothovđa maje pli milost hem cidinđa mli lađ anglo manuša.”
042	LUK	001	026	Ked i Jelisaveta inele šofto masek khamni, o Devel bičhalđa ple anđele e Gavrilo ki tikori diz Nazaret ani regija Galileja.
042	LUK	001	027	Adari valjanđa te legari o lafi e Marijaće koja pana inele čhaj.  Oj inele mangli e muršese palo anav Josif, kova inele oto pleme e carosoro e Davidesoro.
042	LUK	001	028	Ked alo o anđeo, phenđa e Marijaće: “Radujin tut!  O Gospodi but milostivno premala tute!”
042	LUK	001	029	A i Marija but uznemirinđa pe taro e anđeosere lafija, i pučlja pe so šaj te ovel adava pozdrav.
042	LUK	001	030	A o anđeo phenđa laće: “Ma dara, Marije!  O Devel mothovđa će plo šukaripe!
042	LUK	001	031	Ače, ka ačhove khamni hem ka bijane čhave, i ka de le anav Isus.
042	LUK	001	032	Ov ka ovel baro hem ka vičini pe Čhavo e Najbare Devlesoro.  O Devel o Gospod ka del le autoritet te vladini sar caro, sar so vladinđa lesoro pradad o David.
042	LUK	001	033	Ka carujini upro pleme e Jakovesoro zauvek; zako lesoro carstvo na ka ovel kraj.
042	LUK	001	034	Tegani i Marija pučlja e anđeo: “Sar šaj te ovel adava ked me pana injum čhaj?”
042	LUK	001	035	A o anđeo phenđa laće: “O Sveto Duho ka huljel upra tute hem o zoralipe e Najbare Devlesoro ka učhari tut.  Adalese adava čhavo, kole ka bijane, ka ovel sveto hem ka vičini pe Čhavo e Devlesoro.
042	LUK	001	036	Eče, ti bibi i Jelisaveta da, ko purane berša, ačhili khamni hem ka bijani murše.  I oj, kolaće sare džande da našti te ačhol khamni, akanai šov masek khamni.
042	LUK	001	037	Jer o Devel sa šaj te ćerel!”
042	LUK	001	038	Tegani i Marija phenđa: “Ače, sluškinja e Gospodesiri injum.  Nek ovel maje palo klo lafi.”  I o anđeo dželo olatar.
042	LUK	001	039	Adala dive i Marija spreminđa pe hem siđarđa ko bregalo krajo, ki jekh diz ani regija Judeja.
042	LUK	001	040	Ked resli adari, đerdinđa ko čher e Zaharijasoro hem pozdravinđa e Jelisaveta.
042	LUK	001	041	I ked i Jelisaveta šunđa e Marijakoro pozdrav, o čhavoro oti radost zorale mrdinđa olaće ano vođi, a oj pherdili e Svetone Duhoja.
042	LUK	001	042	I bare glasoja phenđa e Marijaće: “Najblagoslovime injan maškaro đuvlja hem blagoslovime o čhavoro kole akhareja ano vođi!
042	LUK	001	043	Akavai bari čast maje so tu, mle Gospodesiri daj, aljan kora mande.
042	LUK	001	044	Adalese so ked šunđum to pozdrav, o čhavoro oti radost zorale mrdinđa maje ano vođi.
042	LUK	001	045	Blago tuće so verujinđan da ka ovel adava so phenđa će o Gospod!”
042	LUK	001	046	Tegani i Marija phenđa: “Barjari mlo vilo e Gospode;
042	LUK	001	047	Radosnoi mlo duho ano Devel, ano mlo Spasitelj
042	LUK	001	048	so ulo milostivno upri pli na edobor bari sluškinja.  I ače, od akana sa o generacije ka phenen da injum blagoslovime đuvli,
042	LUK	001	049	adalese so but šukaripe ćerđa maje o Zoralo Devel kasoro anavi sveto!
042	LUK	001	050	Ovi milostivno e manušenđe oto sa generacije kola darana olestar.
042	LUK	001	051	Ple zorale vasteja ćerđa bare buća; frdinđa pestar e manušen kolai barikane ano pumare vile.
042	LUK	001	052	Peravđa e vladaren taro lengoro tron, a vazdinđa e poniznonen.
042	LUK	001	053	Čaljarđa e bokhalen šukaripnaja, a čučen muklja e barvalen.
042	LUK	001	054	Pomožinđa e Izraelconenđe, ple slugenđe.  Na bisterđa te ovel milostivno
042	LUK	001	055	e Avraamese hem lesere potomkose zauvek, sar so dinđa plo lafi amare pradadenđe.”
042	LUK	001	056	I Marija ačhili e Jelisavetaja đi ko trin masek, i tegani irinđa pe čhere.
042	LUK	001	057	A e Jelisavetaće alo o dive te bijani, i bijanđa murše.
042	LUK	001	058	Ked lakoro jeri hem lakere komšije šunde so o Gospod ćerđa laće baro šukaripe, radujinde pe olaja.
042	LUK	001	059	A ked e čhavore inele ofto dive, koro Zaharija čedinde pe o manuša zako obreziba e čhavoresoro.  I mangle te den le lesere dadesoro anav–Zaharija,
042	LUK	001	060	ali i Jelisaveta phenđa: “Na!  Lesoro anav ka ovel Jovan!”
042	LUK	001	061	A on phende laće: “Niko te jerjestar na vičini pe ađahar.”
042	LUK	001	062	I vastencar pučle e Zaharija savo anav mangela te del ple čhavore.
042	LUK	001	063	Tegani o Zaharija rodinđa te den le jekh tikori phal zako pisiba hem pisinđa: “Lesoro anavi Jovan.”  I sare začudinde pe.
042	LUK	001	064	I otojekhvar o Zaharija šaj ine palem te vaćeri, i lelja te slavini e Devle.
042	LUK	001	065	I uklinđa i dar sa lengere komšijen.  Ko sa o bregalo krajo e Judejakoro vaćerđa pe adalestar so ulo.
042	LUK	001	066	I sare kola šunde adava, razmislinde adalestar hem phende: “Akava čhavoro isi te ovel baro manuš.  Čačei upro leste o vas e Gospodesoro.”
042	LUK	001	067	A o Zaharija, e Jovanesoro dad, pherdilo e Svetone Duhoja hem prorokujinđa:
042	LUK	001	068	“Slava e Gospodese e Izraelesere Devlese adalese so alo hem otkupinđa ple narodo!
042	LUK	001	069	Vazdinđa amenđe zorale Spasitelje oto pleme e carosoro e Davidesoro, ple slugasoro
042	LUK	001	070	sar so vaćerđa pana angleder kroz o muja ple svetone prorokonengere.
042	LUK	001	071	Vazdinđa amenđe zorale Spasitelje te spasini amen amare dušmanjendar hem sa e manušengere vastendar kola mrzinena amen.
042	LUK	001	072	Mothovđa milost amare pradadenđe hem ispuninđa plo sveto savez,
042	LUK	001	073	i sovli savi xalja e Avraamese amare pradadese:
042	LUK	001	074	so ka ikali amen amare dušmanjengere vastendar te šaj kanda le bizi dar
042	LUK	001	075	ano svetost hem ano pravednost anglo leste sa đikote injam dživde.
042	LUK	001	076	A tu Jovane, mlo čhavo, ka ove pendžardo sar proroko e Najbare Devlesoro, adalese so ka dža anglo Gospod te phrave lese o droma.
042	LUK	001	077	Ka sikave lesere narodo sar te pendžaren o spasenje prekalo oprostiba lengere greja
042	LUK	001	078	palo amare Devlesoro milosrdno vilo palo savo o svetlost odupral ka avel kora amende sar ikljojba e khamesoro,
042	LUK	001	079	te svetlini okolenđe so bešena ani tomina hem ani senka e meribnasiri, te legari amen ko drom oto mir.”
042	LUK	001	080	A o čhavoro o Jovan barjola ine hem zoraljola ano duho.  Ked barilo, živinđa ani pustinja sa đikote na iklilo anglo Izraelci te propovedini.
042	LUK	002	001	A ano adava vreme ked o Jovan bijandilo, o caro o Avgust naredinđa te ćerel pe popis oto sa o manuša ano carstvo e rimesoro.
042	LUK	002	002	Adava inele prvo popis ćerdo sar o Kvirinije ine vladini ani Sirija.
042	LUK	002	003	I sa o manuša džele ko dizja kaj bešle lengere preci te prijavinen pe zako popis.
042	LUK	002	004	Ađahar da o Josif, adalese so inele potomko e carosoro e Davidesoro, dželo tari diz Nazaret oti regija Galileja ko gav Vitlejem oti regija Judeja, kote o David bijandilo.
042	LUK	002	005	Dželo adari sar te prijavini pe zako popis pe verenicaja e Marijaja koja inele khamni.
042	LUK	002	006	I sar on inele ano Vitlejem, alo e Marijakoro vreme te bijani.
042	LUK	002	007	I bijanđa ple prvone čhave.  Paćarđa le hem pašljarđa le ano jasle adalese so ki gostionica na inele than olenđe.
042	LUK	002	008	Adaja rat paše uzalo Vitlejem inele nesave pastirija kola arakhena ine pumare bakren ko polje.
042	LUK	002	009	I otojekhvar o anđeo e Gospodesoro terdino uzalo lende hem i slava e Gospodesiri osvetlinđa len, i on but darandile.
042	LUK	002	010	A o anđeo phenđa lenđe: “Ma daran!  Ače, anava tumenđe šukar lafi oto baro bahtalipe savo ka ovel sa e manušenđe!
042	LUK	002	011	Avdive, ani diz ani savi bijandilo o caro o David, bijandilo tumenđe o Spasitelj kovai o Hrist o Gospod.
042	LUK	002	012	Akava ka ovel tumenđe znako palo savo ka pendžaren le: ka arakhen e čhavore paćarde hem sar pašljola ano jasle.”
042	LUK	002	013	Otojekhvar uzalo anđeo pojavinđa pe bari vojska e anđelendar koja hvalinđa e Devle vaćerindoj:
042	LUK	002	014	“Slava ko učipe e Devlese, a ki phuv mir e manušenđe kolencar o Devel zadovoljno!”
042	LUK	002	015	I ked o anđelja irinde pe ko nebo, o pastirija phende jekh averese: “Hajde te dža đi o Vitlejem hem te dikha adava so ulo, so phenđa amenđe o Gospod.”
042	LUK	002	016	I džele sigate, hem arakhle e Marija, e Josife hem e čhavore sar pašljola ano jasle.
042	LUK	002	017	A ked dikhle e čhavore, vaćerde averenđe sa so ine lenđe phendo e čhavorestar.
042	LUK	002	018	I sare kola šunde e pastiren inele zadivime.
042	LUK	002	019	A i Marija pamtinđa sa so vaćerde laće hem razmislinđa adalestar.
042	LUK	002	020	I o pastirija dželefse slavindoj hem hvalindoj e Devle za sa okova so šunde hem so dikhle ađahar sar so ine lenđe vaćerdo.
042	LUK	002	021	Ked nakhle ofto dive, ked e čhavore valjande te obrezinen, dinde le anav Isus–sar so vičinđa le o anđeo angleder so i Marija ačhili khamni.
042	LUK	002	022	Ked alo o vreme zako adeti e dajakere kosljaribnasoro savo palo e Mojsijasoro zakoni valjanđa te ćerel pe palo adava so o čhavoro bijanđola, ande e Isuse ano hram ko Jerusalim te preden le e Gospodese
042	LUK	002	023	(sar so pisini ano zakoni e Gospodesoro: “Đijekh murš prvenco te ovel posvetime e Gospodese”)
042	LUK	002	024	hem te den žrtva (sar soi vaćerdo ano zakoni e Gospodesoro: “duj tikore golubija ili duj terne golubija”).
042	LUK	002	025	I tegani ano Jerusalim inele manuš palo anav Simeon.  Ov inele pravedno hem pobožno.  Adžićeri ine te avel o Mesija te spasini e Izraelconen hem o Sveto Duho inele upro leste.
042	LUK	002	026	O Sveto Duho mothovđa lese da angleder so ka merel, ka dikhel e Mesija e Gospodesere.
042	LUK	002	027	I o Sveto Duho phenđa lese te džal ko Hram, i ov dželo.  Tegani o Josif hem i Marija ande e čhavore e Isuse ano Hram sar te ćeren o adeti savoi palo e Mojsijasoro zakoni.
042	LUK	002	028	Ked o Simeon dikhlja e čhavore e Isuse, lelja le ki angali hem hvalinđa e Devle vaćerindoj:
042	LUK	002	029	“Gospode, akana šaj me, o sluga klo, te merav ano mir sar so phenđan maje.
042	LUK	002	030	Adalese so mle jaćha dikhle o spasenje savo avela tutar,
042	LUK	002	031	savo spreminđan anglo sa o nacije.
042	LUK	002	032	Akava spasenje ka ovel svetlo te mothoj tut avere nacijenđe hem anela slava te narodose, e Izraelconenđe.”
042	LUK	002	033	E Isusesoro dad hem i daj divinde pe adaleja so o Simeon vaćerđa olestar.
042	LUK	002	034	Tegani o Simeon blagoslovinđa len hem phenđa e Marijaće, e Isusesere dajaće: “Dikh, akavai čhavoro birime te ćerel buten ano Izrael te peren hem bute averen te ušten.  Ovi odredime te ovel e Devlesoro znako, ali but džene ka odbacinen le.
042	LUK	002	035	Adava ka ovel sar te mothoven pe bute manušengere garavde mislija.  A o mači ka posaj ti duša.”
042	LUK	002	036	A adari da inele i proročica i Ana, i čhaj e Fanuilesiri, oto pleme e Asiresoro.  Oj inele ano purane berša.  Efta berš živinđa ple romeja,
042	LUK	002	037	a palo adava živinđa sar udovica đi oftovardešuštarto berš.  Stalno inele ano Hram, i dive i rat slavinđa e Devle ano postiba hem ano moliba.
042	LUK	002	038	I samo so o Simeon završinđa ple vaćeribnaja, i Ana nakhini đi o Josif hem i Marija zahvalindoj e Devlese zako čhavoro.  I lelja te vaćeri e čhavorestar sarijenđe adari kola adžićerde upro Devel te oslobodini o Jerusalim.
042	LUK	002	039	Ked o Josif hem i Marija ćerde sa soi palo zakoni e Gospodesoro phendo te ćeren e čhavoresoro dad hem i daj, irinde pe ki pumari diz Nazaret ki Galileja.
042	LUK	002	040	A o čhavoro barjola ine hem zoraljola.  Pherđola ine mudrost hem i milost e Devlesiri inele upro leste.
042	LUK	002	041	E Isusesoro dad hem i daj đijekh berš zako prazniko Pasha džana ine ki diz Jerusalim.
042	LUK	002	042	Ked e Isuse inele dešuduj berš, palo adeti, hem ov dželo olencar te slavini o prazniko ko Jerusalim.
042	LUK	002	043	Ked nakhlo o prazniko, o Josif hem i Marija lelje te džanfse, a na džande so lengoro čhavo o Isus ačhilo ano Jerusalim.
042	LUK	002	044	Sar mislinde dai o Isus maškaro manuša kola putujinde olencar, džele jekh dive phirindoj i lelje te roden le maškaro pumarende hem maškaro pendžarutne.
042	LUK	002	045	I ked našti ine te arakhen le, irinde pe ko Jerusalim te roden le.
042	LUK	002	046	I o trito dive arakhle le ano Hram sar bešela maškaro e verakere učitelja, sar šunela len hem pučela len.
042	LUK	002	047	I sare kola šunde e Isuse, divinde pe lesere džandipnase hem lesere iribnase ko pučiba.
042	LUK	002	048	I ked dikhlja le lesoro dad hem lesiri daj, inele iznenadime.  Lesiri daj phenđa lese: “Vaćer sose adava ćerđan amenđe, mlo čhavo?  To dad hem me but darandiljam hem rodinđam tut!”
042	LUK	002	049	A o Isus pučlja len: “Sose rodinđen man?  Na džanđen li so valjani te ovav ano mle Dadesoro čher?”
042	LUK	002	050	A i Marija hem o Josif na xalile so o Isus manglja te phenel lenđe adaleja.
042	LUK	002	051	I palo adava, o Isus irinđa pe olencar ko Nazaret hem ine lenđe poslušno.  A lesiri daj ićerđa pese ano vilo sa adava so ulo.
042	LUK	002	052	A o Isus ulo po mudro hem barjola ine.  Sa više barjola ine ano jaćha e Devlese hem e manušenđe.
042	LUK	003	001	Ked o caro o Tiberija vladinđa upro e Rimesoro carstvo dešupandžto berš, o Pontije Pilat vladinđa ani Judeja, o Irod vladinđa ani Galileja, a lesoro phral o Filip vladinđa ani Itureja hem ani Trahonitada, o Lisanije vladinđa ani Avilina,
042	LUK	003	002	hem o Ana hem o Kajafa inele šerutne sveštenici, o lafi e Devlesoro alo e Zaharijasere čhavese e Jovanese ki pustinja.
042	LUK	003	003	I o Jovan dželo ko sa o krajo e lenjakoro Jordan te propovedini e manušenđe da valjani te pokajinen pe zako pumare greja hem te oven krstime sar te mothoven dai lenđe oprostime o greja.
042	LUK	003	004	Sar so angleder pisinđa o proroko o Isaija, o Jovan inele “o glaso so vičini ani pustinja: ‘Ćeren o drom e Gospodese, ravnonen lese o droma!
042	LUK	003	005	Đijekh dolina te pherđol a đijekh planina hem brego te peren!  O bange droma te oven ispravime a o hrapava droma te oven ravnome!
042	LUK	003	006	I sa o manuša ka dikhen o spasenje savo avela taro Devel.’”
042	LUK	003	007	Akava o Jovan vaćerđa butenđe kola iklile te krstini len: “E sapengere čhavalen!  Ko vaćerđa tumenđe da šaj te našen tari e Devlesiri xoli savi avela?
042	LUK	003	008	Bijanen bijandipa savencar ka mothoven da čače pokajinđen tumen!  I ma mislinen dai dovoljno te phenen: ‘Amaroi pradad o Avraam.’  Phenava tumenđe da o Devel hem akale barendar šaj te vazdel čhaven e Avraamese.
042	LUK	003	009	Ače o tover oto sudo e Devlesoroi već vazdime te čhinel o kašta ano koreno.  I đijekh kaš savo na bijani šukar bijandipe ka čhinel pe hem ka frdel pe ani jag.”
042	LUK	003	010	A o narodo pučlja le: “So valjani te ćera?”
042	LUK	003	011	O Jovan phenđa lenđe: “Kas isi duj gada, jekh valjani te del okolese kas nane.  A kas isi xajbnase, te ćerel isto ađahar.”
042	LUK	003	012	Nesave carinicija da ale te krstini len o Jovan, i phende lese: “Učitelju, so amen te ćera?”
042	LUK	003	013	A ov phenđa lenđe: “Ma roden buderi porez okolestar so o zakoni phenela tumenđe te roden.”
042	LUK	003	014	I nesave vojnici da pučle e Jovane: “A so amen te ćera?”  A ov phenđa lenđe: “Nikastar ma len love ađahar so ka mothoven lenđe zoralipe ili so ka tužinen len xovavne hem oven zadovoljna tumara plataja.”
042	LUK	003	015	A o narodo adžićerđa e Mesija hem sare pučle pe nane li o Jovan o Mesija.
042	LUK	003	016	Adalese o Jovan phenđa sarijenđe: “Me krstinava tumen panjeja, ali avela o po baro mandar, kase na injum dostojno ni o dorikha oti obuća te phravav.  Ov ka krstini tumen e Svetone Duhoja hem jagaja.
042	LUK	003	017	Ka šulaj o gumno plo hem ka odvojini o điv tari pleva.  O điv ka čhivel pese ki šupa, a i pleva ka tharel jagaja savi na mudarđola.”
042	LUK	003	018	Esavke da but avera lafija o Jovan phenđa e narodose sar te terini len te pokajinen pe hem vaćerđa lenđe o Šukar lafi.
042	LUK	003	019	A e vladare e Irode o Jovan ukorinđa adalese so lelja romnjaće ple phralesere romnja e Irodijada hem zako but avera bišukar buća so ćerđa.
042	LUK	003	020	Tegani o Irod ćerđa aver bišukaripe: čhivđa e Jovane ko phandlipe.
042	LUK	003	021	Ked sa o manuša krstinde pe, krstinđa pe hem o Isus.  I tegani sar ine o Isus molini pe, phravdilo o nebo,
042	LUK	003	022	a o Sveto Duho huljilo upro leste ano e golubesoro oblik.  A taro nebo šundilo o glaso e Devlesoro: “Tu injan mlo Čhavo o manglo!  Tu injan mlo bahtalipe!”
042	LUK	003	023	O Isus počinđa pli služba anglo narodo ked inole đi ko trijanda berš.  O narodo smatrinđa dai o Isus čhavo e Josifesoro.  O Josif inele čhavo e Ilijasoro.
042	LUK	003	024	O Ilija inele čhavo e Matatesoro.  O Matat inele čhavo e Levijesoro.  O Levije inele čhavo e Melhisoro.  O Melhi inele čhavo e Janajesoro.  O Janaj inele čhavo e Josifesoro.
042	LUK	003	025	O Josif inele čhavo e Matatijesoro.  O Matatij inele čhavo e Amosesoro.  O Amos inele čhavo e Naumesoro.  O Naum inele čhavo e Eslijasoro.  O Eslija inele čhavo e Nangejesoro.
042	LUK	003	026	O Nangej inele čhavo e Maatesoro.  O Maat inele čhavo e Matatijesoro.  O Matatije inele čhavo e Semeinesoro.  O Semein inele čhavo e Josihesoro.  O Josih inele čhavo e Jodasoro.
042	LUK	003	027	O Joda inele čhavo e Joananesoro.  O Joanan inele čhavo e Risasoro.  O Risa inele čhavo e Zorovavelesoro.  O Zorovavel inele čhavo e Salatiilesoro.  O Salatiil inele čhavo e Nirisoro.
042	LUK	003	028	O Niri inele čhavo e Melhisoro.  O Melhi inele čhavo e Adisoro.  O Adi inele čhavo e Kosamesoro.  O Kosam inele čhavo e Elmadamesoro.  O Elmadam inele čhavo e Iresoro.
042	LUK	003	029	O Ir inele čhavo e Isusesoro.  O Isus inele čhavo e Eliezeresoro.  O Eliezer inele čhavo e Jorimesoro.  O Jorim inele čhavo e Matatesoro.  O Matat inele čhavo e Levijesoro.
042	LUK	003	030	O Levije inele čhavo e Simeonesoro.  O Simeon inele čhavo e Judasoro.  O Juda inele čhavo e Josifesoro.  O Josif inele čhavo e Jonamesoro.  O Jonam inele čhavo e Eliakimesoro.
042	LUK	003	031	O Eliakim inele čhavo e Melejasoro.  O Meleja inele čhavo e Menasoro.  O Mena inele čhavo e Matatasoro.  O Matata inele čhavo e Natanesoro.  O Natan inele čhavo e Davidesoro.
042	LUK	003	032	O David inele čhavo e Jesejesoro.  O Jesej inele čhavo e Jovidesoro.  O Jovid inele čhavo e Voozesoro.  O Vooz inele čhavo e Salmonesoro.  O Salmon inele čhavo e Naasonesoro.
042	LUK	003	033	O Naason inele čhavo e Aminadavesoro.  O Aminadav inele čhavo e Adminesoro.  O Admin inele čhavo e Arnisoro.  O Arni inele čhavo e Esromesoro.  O Esrom inele čhavo e Faresesoro.  O Fares inele čhavo e Judasoro.
042	LUK	003	034	O Juda inele čhavo e Jakovesoro.  O Jakov inele čhavo i Isaakesoro.  O Isaak inele čhavo e Avraamesoro.  O Avraam inele čhavo e Tarasoro.  O Tara inele čhavo e Nahoresoro.
042	LUK	003	035	O Nahor inele čhavo e Seruhesoro.  O Seruh inele čhavo e Ragavesoro.  O Ragav inele čhavo e Falekesoro.  O Falek inele čhavo e Everesoro.  O Ever inele čhavo e Salasoro.
042	LUK	003	036	O Sala inele čhavo e Kainamesoro.  O Kainam inele čhavo e Arfaksadesoro.  O Arfaksad inele čhavo e Simesoro.  O Sim inele čhavo e Nojesoro.  O Noje inele čhavo e Lamehesoro.
042	LUK	003	037	O Lameh inele čhavo e Matusalasoro.  O Matusala inele čhavo e Enohesoro.  O Enoh inele čhavo e Jaretesoro.  O Jaret inele čhavo e Malaleilesoro.  O Malaleil inele čhavo e Kainamesoro.
042	LUK	003	038	O Kainam inele čhavo e Enosesoro.  O Enos inele čhavo e Sitesoro.  O Sit inele čhavo e Adamesoro.  O Adam inele čhavo e Devlesoro.
042	LUK	004	001	A o Isus, pherdo e Svetone Duhoja, irinđa pe tari len Jordan; i oto Duho inele legardo ko čučo than,
042	LUK	004	002	kaj inele saranda dive iskušime e bengestar.  I na xalja ništa adala dive, i ked on pherdile, tegani bokhalilo.
042	LUK	004	003	I o beng phenđa lese: “Te injan o Čhavo e Devlesoro, vaćer akale barese te ovel maro.”
042	LUK	004	004	A o Isus phenđa lese: “Pisimei ko Sveto Lil: ‘O manuš na ka živini samo oto maro.’”
042	LUK	004	005	I o beng legarđa le ko učo than hem mothovđa lese đijekh carstvo e phuvjakoro otojekhvar,
042	LUK	004	006	i o beng phenđa lese: “Tuće ka dav sa akava zoralipe hem i slava olengiri adalese soi maje dindi, i dava la kase me mangava.
042	LUK	004	007	Adalese, te peljan ko kočija angla mande, sa ka ovel klo.”
042	LUK	004	008	I o Isus phenđa lese: “Pisimei ko Sveto Lil: ‘Per ko kočija samo e Gospodese, te Devlese, hem samo ole kande!’”
042	LUK	004	009	I o beng anđa le ko Jerusalim hem čhivđa le upro najučo than e Hramesoro hem phenđa lese: “Te injan e Devlesoro Čhavo, frde tut akatar tele!
042	LUK	004	010	Adalese soi pisime ko Sveto Lil: ‘Ka naredini ple anđelenđe te arakhen tut,’
042	LUK	004	011	hem: ‘Ka akharen tut ko vasta te na khuve tut preja ko bar.’”
042	LUK	004	012	O Isus phenđa lese: “Vaćerdoi ko Sveto Lil: ‘Ma kušin e Gospode, te Devle.’”
042	LUK	004	013	I ked završinđa đijekh kušnja, o beng cidinđa pe olestar đi nesavi aver prilika.
042	LUK	004	014	I irinđa pe o Isus, ano zoralipe e Duhosoro, ki regija Galileja, i šundilo o glaso olestar ko sa o krajo.
042	LUK	004	015	I sikavđa olenđe ano sinagoge hem inele pohvalime sarijendar.
042	LUK	004	016	I alo ki diz Nazaret kote barilo hem, palo plo adeti ko dive e savatesoro, đerdinđa ani sinagoga hem uštino te čitini.
042	LUK	004	017	I ine lese dindo o lil oto proroko Isaija.  Ov phravđa o lil hem arakhlja o than kaj inele pisime:
042	LUK	004	018	“O Duho e Gospodesoroi upra mande, adalese so pomazinđa man hem bičhalđa man te anav o šukar lafi e čororenđe, te proglasinav: da o phandle ka oven oslobodime, e kororenđe ka irini pe o dikhiba, o mučime ka oven slobodna,
042	LUK	004	019	te proglasinav o adžićerdo berš e Gospodesoro.”
042	LUK	004	020	Tegani phandlja o lil, irinđa le e slugaste, i beštino te sikaj.  I sare ani sinagoga dikhle ano leste.
042	LUK	004	021	A o Isus lelja te vaćeri lenđe: “Avdive pherdilo o Lil savo šunđen tumare kanencar.”
042	LUK	004	022	I sare vaćerde šukar olestar hem inele zadivime oto šukar lafija save iklile lesere mujestar, i vaćerde: “Nane li ov e Josifesoro čhavo?”
042	LUK	004	023	A ov phenđa lenđe: “Čače ka vaćeren maje adaja poslovica: ‘Doktore, sasljar korkore tut!’  So šunđam so ulo ano Kafarnaum, ćer hem akate, ano than kote bariljan.”
042	LUK	004	024	I phenđa: “Čače, vaćerava tumenđe, nijekh proroko nane prihvatime pese ko than kote barilo.
042	LUK	004	025	I čače, vaćerava tumenđe, inele but udovice ano Izrael ked o proroko o Ilija živinđa, ked na pelo bršin trin berš hem šov masek i pojavisalo baro bokhalipe ki sa i phuv.
042	LUK	004	026	I nijekhaće olendar na inele bičhaldo o proroko Ilija sem ki e abanđijengiri diz Sarepta uzalo Sidon e udovicaće.
042	LUK	004	027	I inele but gubavci ano Izrael ked o proroko o Jelisej živinđa, i nijekh olendar na inele sasljardo sem o Neman o Sirijco.”
042	LUK	004	028	I sare ani sinagoga pherdile xoli ked šunde adava.
042	LUK	004	029	I uštindoj ispudinde le tari diz, i legarde le upre ko brego upro savo lengiri diz inele vazdime te šaj frden le odupral.
042	LUK	004	030	Ali o Isus nakhino maškar olende hem dželo.
042	LUK	004	031	I o Isus huljilo ani e galilejakiri diz Kafarnaum, i sikavđa e manušen ko dive e savatesoro.
042	LUK	004	032	I on inele zadivime lesere sikavibnaja adalese so lesoro vaćeriba inele ano autoritet.
042	LUK	004	033	A adari, ani sinagoga, inele manuš opsednutime e demonesere melale duhoja hem oto sa o glaso vičinđa:
042	LUK	004	034	“Oh, so mangeja amendar, Isuse Nazarećanine?  Aljan li te uništine amen?  Džanav ko tu injan: o Sveco e Devlesoro.”
042	LUK	004	035	Tegani o Isus ukorinđa le: “Phand to muj hem ikljov olestar!”  I o demoni frdinđa le ki phuv maškaro manuša, iklilo olestar hem ni xari na dukhavđa le.
042	LUK	004	036	I sare začudinde pe hem vaćerde jekh avereja ađahar: “Savo li vaćeriba adava da ano autoritet hem ano zoralipe naredini e melale duhovenđe te ikljon i onda ikljona?”
042	LUK	004	037	I o glaso e Isusestar dželo ko sa o pašutne thana.
042	LUK	004	038	O Isus iklilo tari sinagoga hem dželo ko čher e Simonesoro.  E Simonesere sasuja inele bari jag.  I on zamolinde le te sasljari la.
042	LUK	004	039	I o Isus terdino uzalo late, naredinđa e jagaće hem oj muklja la.  I odmah uštini hem lelja te kandel len.
042	LUK	004	040	Ked o kham huljilo, sarijen kolen inele namborme manuša oto razna nambormipa, ande len koro Isus.  A ov upra đijekheste olendar čhivđa ple vasta hem sasljarđa len.
042	LUK	004	041	A butendar da iklile o demonja vičindoj hem vaćerindoj: “Tu injan o Čhavo e Devlesoro!”  O Isus pretinđa len hem na muklja len te vaćeren adalese so džande dai ov o Hrist.
042	LUK	004	042	Ked dislilo, o Isus iklilo tari diz hem dželo ko jekh čučo than.  I but džene rodinde le.  Ale đi leste hem na mukena le ine te džalfse olendar.
042	LUK	004	043	A ov phenđa lenđe: “I ko avera dizja valjani te vaćerav o šukar lafi oto carstvo e Devlesoro adalese so adalese injum bičhaldo.”
042	LUK	004	044	I o Isus nastavinđa te propovedini ano sinagoge e judejakere.
042	LUK	005	001	A jekhvar but džene čedinde pe uzalo Isus te šunen o lafi e Devlesoro, a ov terdino uzalo E galilejakoro jezero.
042	LUK	005	002	I dikhlja duj čamcija uzalo jezero savendar iklile o manuša kola dolena maćhen adalese so kosena ine pumare mreže.
042	LUK	005	003	I đerdinđa ano jekh čamco, kova inele e Simonesoro, i zamolinđa le te cidel pe xari e phuvjatar, i bešindoj ano čamco, sikavđa e narodo.
042	LUK	005	004	A ked završinđa o vaćeriba, phenđa e Simonese: “Čhiv tut ko xor hem frden tumare mreže te šaj dolen maćhen.”
042	LUK	005	005	A o Simon phenđa: “Gospodarona, sa i rat dinđam zori i ništa na dolinđam, ali palo klo lafi ka frdav i mreža.”
042	LUK	005	006	I ked ćerde adava, dolinde bute maćhen i lengere mreže lelje te pharavđon.
042	LUK	005	007	I vastencar mothovde pumare amalenđe, kola inele ko aver čamco, te aven te pomožinen lenđe.  I on ale hem pherde soduj čamcija edobor da lelje te pherđon pani.
042	LUK	005	008	A ked dikhlja adava o Simon o Petar, pelo ko kočija anglo Isus vaćerindoj: “Dža mandar, Gospode, me injum grešno manuš!”
042	LUK	005	009	Adalese so i dar prelelja ole hem sarijen kola inele oleja zbog o baro doliba e maćhengoro.
042	LUK	005	010	Ađahar da i dar dolinđa e Jakove hem e Jovane, e Zevedejesere čhaven, kola inele e Simonesere amala.  I o Isus phenđa e Simonese: “Ma dara!  Od akana manušen ka dole.”
042	LUK	005	011	I ked ikalde o čamcija upri phuv, ačhavde sa hem džele palo leste.
042	LUK	005	012	I jekhvar o Isus inele ki jekh diz, i nekotar anglo leste iklilo manuš pherdo gubaja.  So dikhlja e Isuse, pelo anglo leste mujeja đi phuv hem molinđa le vaćerindoj: “Gospode, te mangeja, šaj te sasljare man!”
042	LUK	005	013	I o Isus čhivđa plo vas upro leste hem phenđa: “Mangava, ov sasljardo!”  I otojekhvar i guba cidinđa pe olestar.
042	LUK	005	014	Tegani naredinđa lese: “Ma vaćer nikase akalestar, nego dža mothov tut e sveštenikose hem de žrtva adalese so injan sasljardo, sar so naredinđa o Mojsije, te šaj ovel tut dokaz anglo manuša.”
042	LUK	005	015	A o glaso e Isusestar džala ine po dur, i but džene čedena pe ine te šunen le hem te oven sasljarde oto pumare nambormipa.
042	LUK	005	016	A ov ine cidela pe te molini pe ko thana kote na inele manuša.
042	LUK	005	017	I jekh dive o Isus sikavđa ano jekh čher, a o fariseja hem o učitelja e Mojsijasere zakonestar, kola ale oto sa e galilejakere hem judejakere gava hem oto Jerusalim, beštine adathe.  A o zoralipe e Gospodesoro inele upro Isus te sasljari.
042	LUK	005	018	I nesave manuša ande upri nosiljka jekhe manuše kova našti ine te phirel.  Mangle te anen le andre hem te čhiven le anglo Isus.
042	LUK	005	019	I taro narodo našti ine te arakhen kotar te anen le andre, i uklinde upro čher hem odupral mukle le sa e nosiljkaja ko maškar anglo Isus.
042	LUK	005	020	I ked o Isus dikhlja lengiri vera, phenđa: “Manušeja, oprostimei će te greja!”
042	LUK	005	021	I o fariseja hem o učitelja e Mojsijasere zakonestar lelje te vaćeren ana pumende: “Kovai akava so hulini?  Ko šaj te oprostini o greja sem o jekh Devel?”
042	LUK	005	022	A o Isus džanđa lengere mislija, i phenđa lenđe: “Sose ađahar mislinena?
042	LUK	005	023	Soi po lokhe te phenel pe: ‘Oprostimei će te greja’ ili te phenel pe: ‘Ušti hem phir’?
042	LUK	005	024	Ka dokažinav tumenđe da man, e Čhave e Manušesere, isi pravo te oprostinav o greja ki phuv.”  Tegani irinđa pe nakoro manuš kova našti ine te phirel hem phenđa lese: “Tuće vaćerava!  Ušti, le ti nosiljka hem dža čhere!”
042	LUK	005	025	I o manuš odmah uštino anglo lende, lelja i nosiljka hem dželo slavindoj e Devle.
042	LUK	005	026	I sare začudinde pe, hvalinde e Devle, pherdile dar hem vaćerde: “Avdive dikhljam čudesija!”
042	LUK	005	027	I palo adava, o Isus iklilo adathar hem dikhlja e cariniko palo anav Levije sar čedela o porez, i phenđa lese: “Phir pala mande!”
042	LUK	005	028	I ov uštino, ačhavđa sa hem dželo palo leste.
042	LUK	005	029	I ćerđa lese o Levije baro xajba pese ano čher, hem adari inele but carinici hem avera kola beštine olencar uzalo astali.
042	LUK	005	030	Tegani o fariseja hem lengere učitelja e Mojsijasere zakonestar mrmljinde vaćerindoj e Isusesere učenikonenđe: “Sose tumen xana hem pijena e carinikonencar hem avere grešnikonencar?”
042	LUK	005	031	I o Isus phenđa lenđe: “E sastenđe na valjani doktori, nego e nambormenđe.
042	LUK	005	032	Me na aljum te vičinav e pravednikonen, nego e grešnikonen te irinen pe taro greh ko Devel.”
042	LUK	005	033	A on phende lese: “E Jovanesere e Krstiteljesere učenici but postinena hem molinena, ađahar hem e farisejengere učenici, a te učenici stalno xana hem pijena.”
042	LUK	005	034	A o Isus phenđa lenđe: “Sar šaj te terinen e bijavesere vičimen te postinen, a adathei olencar o mladoženja?
042	LUK	005	035	Ali ka aven o dive ked ka lel pe lendar e mladoženja, tegani, ko adala dive, ka postinen.”
042	LUK	005	036	I vaćerđa lenđe akaja uporedba: “Nijekh na čhivela o kotor e neve fostanestar ko purano fostani; adalese so hem o nevo ka pharavđol, a ko purano na ka avel o kotor e nevestar.
042	LUK	005	037	I niko na čhorela i nevi mol ano purane morćha.  Te ćerđa ađahar, i nevi mol ka pharaj o morćha hem ka čhorđol, a o morćha ka oven uništime.
042	LUK	005	038	Nego, i nevi mol valjani te čhorel pe ano neve morćha.
042	LUK	005	039	I nijekh, kova pilja purani, na mangela nevi, adalese so vaćeri: ‘dovoljnoi i purani’.”
042	LUK	006	001	Ko jekh savato o Isus nakhino maškaro njive.  A lesere učenici čedinde e đivesoro klaso, morde le vastencar hem xale.
042	LUK	006	002	Tegani nesave fariseja phende: “Sose ćerena so na tromal pe ko savato palo e Mojsijasoro zakoni?”
042	LUK	006	003	O Isus phenđa lenđe: “Sar na čitinđen ano Sveto Lil adava o David so ćerđa ked inele bokhalo hem okola da so inele oleja?
042	LUK	006	004	Đerdinđa ano čher e Devlesoro, lelja o posvetime maro, savo nikase na inele muklo te xan sem e sveštenikonenđe, i xalja hem dinđa okolenđe so inele oleja.”
042	LUK	006	005	I phenđa lenđe: “Me, o Čhavo e Manušesoro injum gospodari e savatesoro.”
042	LUK	006	006	Ko aver savato, o Isus đerdinđa ki sinagoga hem sikavđa.  Adari inele jekh manuš kasoro desno vas inele šuko.
042	LUK	006	007	Tegani o učitelja e Mojsijasere zakonestar hem o fariseja posmatrinena le ine te dikhen na li ko savato ka sasljari, sar te šaj tužinen le.
042	LUK	006	008	A ov džanđa lengere mislija hem phenđa e manušese kas inele šuko vas: “Ušti hem terđov ko maškar!”  I ov uštino hem terdino.
042	LUK	006	009	A o Isus phenđa lenđe: “Te pučav tumen: soi muklo te ćerel pe ko savato: šukaripe ili bišukaripe?  Te spasini pe ili te uništini pe o dživdipe?”
042	LUK	006	010	I dikhindoj sarijen, phenđa lese: “Pružin to vas!”  I ov ćerđa ađahar hem lesoro vas ulo sasto.
042	LUK	006	011	A o fariseja hem o učitelja e Mojsijasere zakonestar pherdile bari xoli hem vaćerde maškara pumende so te ćeren e Isusese.
042	LUK	006	012	Adala dive, o Isus dželo ki gora te molini pe.  I nakhavđa sa i rat ani molitva e Devlese.
042	LUK	006	013	Ked dislilo, vičinđa kora peste ple učenikonen hem birinđa olendar dešudujen.  Olen vičinđa “apostolja”:
042	LUK	006	014	e Simone kole vičinđa Petar, hem lesere phrale e Andreja, e Jakove hem e Jovane, e Filipe hem e Vartolomeje,
042	LUK	006	015	e Mateje hem e Toma, e Jakove e Alfejesere čhave hem e Simone kovai vičime Zilot,
042	LUK	006	016	e Juda e Jakovesere čhave, hem e Juda e Iskariote, kova ulo izdajniko.
042	LUK	006	017	I o Isus huljindoj e Dešudujencar, terdino ko ravno than.  A adari inele pherdo lesere učenici hem but narodo taro but thana e judejakere, đi hem tari diz Jerusalim, hem taro e tiresere hem e sidonesere pašutne thana savei uzalo more.
042	LUK	006	018	Ale te šunen le hem te oven sasljarde oto pumare nambormipa.  A saslile hem okola kolen mučinde o melale duhija.
042	LUK	006	019	I sa o manuša rodinde te pipinen le adalese so baro zoralipe ikljola ine olestar hem sasljari sarijen.
042	LUK	006	020	I o Isus dikhlja ano ple učenici, i lelja te vaćeri: “Bahtale injen tumen o čorore, adalese soi o carstvo e Devlesoro tumaro!
042	LUK	006	021	Bahtalei okola kolai akana bokhale, adalese so ka oven čaljarde!  Bahtalei okola kola akana rovena, adalese so ka asan!
042	LUK	006	022	Bahtale injen ked o manuša mrzinena tumen, ked odbacinena tumen, uvredinena tumen hem lađarena tumen da injen bišukar adalese so verujinena ana mande, ano Čhavo e Manušesoro!
042	LUK	006	023	Tegani radujinen tumen hem ripinen oto bahtalipe, adalese so adžićeri tumen bari nagrada ko nebo!  Adalese so ađahar ćerena ine lengere pradada e prorokonencar ano lengoro vreme!
042	LUK	006	024	Ali jao tumenđe e barvalenđe, adalese so već leljen tumari uteha!
042	LUK	006	025	Jao tumenđe kola akana injen čaljarde, adalese so ka oven bokhale!  Jao tumenđe kola akana asana, adalese so ka tugujinen hem ka roven!
042	LUK	006	026	Jao tumenđe ked sa o manuša vaćerena šukar tumendar!  Adalese so ađahar vaćerena ine lengere pradada e xovavne prorokonendar ano lengoro vreme!”
042	LUK	006	027	“A vaćerava tumenđe so šunena: Mangen tumare dušmanjen!  Ćeren šukaripe okolenđe so mrzinena tumen!
042	LUK	006	028	Vaćeren šukaripe okolenđe so dena tumen armanja!  Molinen e Devle okolenđe so ćerena tumenđe bišukaripe!
042	LUK	006	029	Okolese kova khuvela tut ki čham, irin hem aver čham.  Okolese kova lela to fostani, ma zabranin hem o gad.
042	LUK	006	030	De đijekhese kova rodela tutar, hem ma rode palal okolestar kova lela tutar.
042	LUK	006	031	I sar so mangena avera te ćeren tumenđe, ađahar ćeren tumen olenđe.
042	LUK	006	032	Te mangljen samo okolen kola tumen mangena, ko ka vaćeri tumenđe hvala?  Adalese so hem o grešnici mangena okolen kola olen mangena.
042	LUK	006	033	Ađahar da, te ćerđen šukaripe okolenđe kola tumenđe ćerena šukaripe, ko ka vaćeri tumenđe hvala?  Hem o grešnici ćerena ađahar.
042	LUK	006	034	Te dinđen ko zajam love okolenđe kastar adžićerena te irinen tumenđe, ko ka vaćeri tumenđe hvala?  Hem o grešnici dena ko zajam jekh averese te šaj irini pe lenđe edobor.
042	LUK	006	035	Nego, mangen tumare dušmanjen, ćeren lenđe šukaripe hem den len ko zajam bizo nisavo adžićeriba te irini pe tumenđe adava!  I o Devel ka vaćeri tumenđe bari hvala.  I ka oven čhave e Najbaresere, adalese soi ov šukar hem premalo nezahvalna hem premalo okola kola nane šukar.
042	LUK	006	036	Oven milosrdna sar soi milosrdno tumaro Dad kovai ano nebo!”
042	LUK	006	037	“Ma sudinen hem čače na ka sudini pe tumenđe!  I ma osudinen hem čače na ka oven osudime!  Oprostinen hem ka oprostini pe tumenđe!
042	LUK	006	038	Den hem ka del pe tumenđe: mera šukar, pritiskime, tresime hem prepherdi ka čhivel pe tumenđe ki angali.  Adalese so, sava meraja merinena, esavkaja ka merini pe tumenđe.”
042	LUK	006	039	I vaćerđa lenđe akaja uporedba: “Šaj li o kororo te legari e korore?  Na li soduj ka peren ki rupa?
042	LUK	006	040	Nane o učeniko upreder o učitelj.  I đijekh kovai sikavdo sa, ka ovel sar plo učitelj.
042	LUK	006	041	A sose dikheja i trunka ani jakh te phralesiri, a i greda ani ti jakh na primetineja?
042	LUK	006	042	Sar šaj te phene te phralese: ‘Phrala, aš te ikalavtar i trunka oti jakh’, a korkoro na dikheja i greda ani ti jakh?  Dujemujengereja, ikal angleder i greda oti ti jakh i tegani šukar ka dikhe te ikale i trunka oti jakh te phralesiri.”
042	LUK	006	043	“Nane šukar kaš savo bijani bišukar bijandipe, sar so nane bišukar kaš savo bijani šukar bijandipe.
042	LUK	006	044	Adalese so đijekh kaš pendžari pe palo lesoro bijandipe.  Sar so džanen, o smokve na čedena pe oto kare ni o drakha na čedena pe oti kupina.
042	LUK	006	045	E šukare manuše isi šukaripe ano vilo, i ađahar, ple vilestar ikali šukaripe, a o bišukar manuš ple vilestar ikali bišukaripe.  Adalese so e manušesoro muj vaćeri adava saveja lesoro vilo pherdo.”
042	LUK	006	046	“Sose vičinena man: ‘Gospode, Gospode!’, a na ćerena so vaćerava?
042	LUK	006	047	Đijekh kova avela mande hem šunela mle lafija hem ćerela len, ka mothovav tumenđe upra kastei:
042	LUK	006	048	Ovi upro manuš kova ćerindoj plo čher xandlja hem ćerđa xor, ćerđa o temelji upro bar hem vazdinđa o čher.  I ked ale o panja, i len khuvđa ko adava čher, ali našti ine te potresini le adalese soi ćerdo šukar.
042	LUK	006	049	A okova kova šunđa mle lafija, a na ćerđa len, ovi upro manuš kova ćerđa plo čher ki phuv bizo temelji, ko savo khuvđa i len hem otojekhvar peravđa le, i oto čher uli bari ruševina.”
042	LUK	007	001	A ked o Isus završinđa plo vaćeriba anglo narodo, đerdinđa ki diz Kafarnaum.
042	LUK	007	002	A jekhe rimljanengere kapetane ine sluga kova inele namborme, anglo meriba, a ceninđa le.
042	LUK	007	003	I ked o kapetani šunđa e Isusese, bičhalđa koro leste nesave starešinen e jevrejengeren te pučen le ako šaj te avel te sasljari lesere sluga.
042	LUK	007	004	A ked ale koro Isus, šukar zamolinde le vaćerindoj: “Ov zaslužini te ćere lese adava,
042	LUK	007	005	adalese so mangela amare narodo, a ćerđa amenđe hem sinagoga.”
042	LUK	007	006	I o Isus dželo olencar.  A ked inele paše uzalo čher, o kapetani bičhalđa lese ple amalen vaćerindoj: “Gospode, ma mučin tut, adalese so na injum dostojno te đerdine talo mlo krov.
042	LUK	007	007	Adalese na dikhljum man dostojno te avav đi tute.  Nego vaćer samo jekh lafi hem mlo manglo sluga ka ovel sasto.
042	LUK	007	008	Adalese so hem me injum manuš talo autoritet, hem isi man vojnici teleder mande.  I jekhese vaćerava: ‘Dža!’, i ov džala.  A averese vaćerava: ‘Ava!’, i ov avela.  A mle slugase vaćerava: ‘Ćer adava!’, i ov ćerela.”
042	LUK	007	009	A o Isus ked šunđa adava olestar, iznenadinđa pe, irinđa pe nakoro narodo kova džala ine palo leste hem phenđa lenđe: “Vaćerava tumenđe, na arakhljum ni jekhe Jevrejco ano Izrael te ovel le esavki vera.”
042	LUK	007	010	I ked okola kola inele bičhalde irinde pe čhere, arakhle e sluga saste.
042	LUK	007	011	Na but palo adava, o Isus dželo ki diz savi vičime Nain.  Oleja da džele lesere učenici hem but narodo.
042	LUK	007	012	A ked alo paše uzalo udar e dizjakoro, reslja e dizutnen sar legarena e mule čhave, kova inele jekhoro pe dajaće koja inele udovica.  But dizutne džana ine e dajaja te parunen e čhave.
042	LUK	007	013	I ked dikhlja la o Gospod, pelo lese žal olaće hem phenđa laće: “Ma rov!”
042	LUK	007	014	I alo paše hem dolinđa pe upro nosilja.  Tegani okola so akharde terdine, a o Isus phenđa: “Terneja, tuće vaćerava, ušti!”
042	LUK	007	015	I o mulo beštino hem lelja te vaćeri, i o Isus dinđa le lesere dajaće.
042	LUK	007	016	Tegani sare darandile hem slavinde e Devle vaćerindoj: “Baro proroko iklilo maškar amende!”  hem: “O Devel alo te pomožini ple narodose!”
042	LUK	007	017	I adava šundilo ki sa i phuv e jevrejengiri hem ko sa o pašutne thana.
042	LUK	007	018	I sa adava e Jovanese vaćerde lesere učenici.  Tegani o Jovan vičinđa kora peste nesave dujen ple učenikonendar
042	LUK	007	019	hem bičhalđa len koro Gospod o Isus vaćerindoj: “Tu li injan adava kolese o Devel dinđa plo lafi da valjani te avel ili te adžićera avere?”
042	LUK	007	020	I adala manuša ale koro Isus hem phende: “O Jovan o Krstitelj bičhalđa amen kora tute vaćerindoj: ‘Tu li injan adava kolese o Devel dinđa plo lafi da valjani te avel ili te adžićera avere?’”
042	LUK	007	021	Baš ko adava sati o Isus sasljarđa buten oto nambormipa, oto pharipa hem oto bišukar duhija, hem bute kororenđe dinđa dikhiba.
042	LUK	007	022	Tegani o Isus phenđa e Jovanesere učenikonenđe: “Džan hem vaćeren e Jovanese so dikhljen hem so šunđen: o korore dikhena, o bange phirena, o gubavci čistinena pe, o kašuke šunena, o mule uštena, okolenđe soi ani potreba vaćeri pe o Šukar lafi.
042	LUK	007	023	I bahtaloi okova kova na sumnjini ana mande.”
042	LUK	007	024	Ked e Jovanesere bičhalde manuša džele, o Isus lelja te vaćeri e narodose e Jovanestar: “So ikliljen ki pustinja te dikhen?  I trska sava phudela i barval?  Na!
042	LUK	007	025	Ili so ikliljen te dikhen?  E manuše ano barvale šeja hurjavde?  Na!  Okola ano sjajna šeja hem so živinena ano luksuz, eče tane ko palate.
042	LUK	007	026	Ili so ikliljen te dikhen?  Proroko?  Oja, vaćerava tumenđe, ovi po više oto proroko!
042	LUK	007	027	Ovi okova kolestar o Devel phenđa ano Sveto Lil: ‘Ače, bičhalava mle glasniko angla tute, kova ka ćerel će o drom angla tute.’
042	LUK	007	028	Vaćerava tumenđe: maškar okolende kolai bijande nijekh nane po baro e Jovanestar, a o najtikoro e Devlese ano carstvo po baroi olestar.
042	LUK	007	029	I sa o manuša hem o carinici kola šunde adava, pendžarde dai e Devlesoro sikajba čačikano.  Oni adala so krstinde pe e Jovanesere krstibnaja.
042	LUK	007	030	A o fariseja hem o učitelja e Mojsijasere zakonestar na mangle te len o plan e Devlesoro pumenđe.  Oni adala so na mangle o Jovan te krstini len.
042	LUK	007	031	O Isus phenđa: “Kasar akana te uporedinav e manušen soi akana dživde?  Kasei slična?
042	LUK	007	032	Sličnai e manušenđe kola bešena ko drom hem vaćerena jekh averese: ‘Bašalđam tumenđe veselo, a na čhelđen!  Đilabđam tužno, a na runđen!’
042	LUK	007	033	Ađahar, alo o Jovan o Krstitelj.  Ni na xalja maro ni na pilja mol, a phenena: ‘O demoni ano leste!’
042	LUK	007	034	Aljum me, o Čhavo e Manušesoro.  Xava hem pijava, a phenena: ‘Eče manuš xalano hem mato, amal e carinikonengoro hem e avere grešnikonegoro!’
042	LUK	007	035	Ali i mudrost e Devlesiri mothovđa pe dai čačipe sa lakere čhavorendar.”
042	LUK	007	036	Nesavo fariseji palo anav Simon vičinđa e Isuse te avel te xal koro leste.  Ov đerdinđa e farisejese ko čher hem čhivđa pe uzalo astali.
042	LUK	007	037	I eče, adari ali i đuvli kolaće džanđa pe dai grešnica ani diz, adalese so šunđa da o Isus inele uzalo astali e farisejese ko čher, i anđa skupo miris ko čaro savo inele ćerdo oto šužo bar.
042	LUK	007	038	I terdindoj palo lesere pre, runđa hem lelja te sampaćeri lesere pre ple asvencar hem koslja len ple balencar.  I tegani čumudinđa lesere pre hem makhlja len e miriseja.
042	LUK	007	039	Ked adava dikhlja o fariseji kova vičinđa le, phenđa ana peste: “Tei čače dai akava manuš proroko, ka džanel ine koi hem savi akaja đuvli koja pipini le, adalese soi grešnica.”
042	LUK	007	040	A o Isus phenđa lese: “Simone, isi man nešto te vaćerav će.”  A ov phenđa: “Učitelju, vaćer!”
042	LUK	007	041	I o Isus phenđa: “Duj džene inele dužnici nesave manušese kova dela love ko zajam.  Jekh alo lese panšel e rimljanengere denarija, a o dujto pinda.
042	LUK	007	042	Adalese so na ine len te irinen, ov oprostinđa o dugo sodujenđe.  Adalese, ko olendar više ka mangel le?”
042	LUK	007	043	O Simon phenđa: “Mislinava da okova kase oprostinđa više.”  Tegani ov phenđa lese: “Oja, šukar phenđan.”
042	LUK	007	044	Irinđa pe nakori đuvli, i phenđa e Simonese: “Dikheja li akala đuvlja?  Đerdinđum tuće ko čher, pani mle prenđe na anđan, a oj sampaćerđa mle pre ple asvencar hem koslja len ple balencar.
042	LUK	007	045	Na čumundinđan man ni jekhvar, a oj, sar đerdinđum na ačhavđa te čumudini mle pre.
042	LUK	007	046	Na makhljan mlo šero e uljeja, a oj makhlja mle pre e miriseja.
042	LUK	007	047	Adalese phenava će: But manglipe mothovđa, adalese soi laće oprostime but greja; a xari manglipe mothoj okova kolesei oprostime xari greja.”
042	LUK	007	048	A olaće phenđa: “Oprostimei će te greja.”
042	LUK	007	049	A o manuša kola inele uzalo astali lelje ana peste te vaćeren: “Kovai akava so šaj hem o greja te oprostini?”
042	LUK	007	050	Tegani o Isus phenđa e đuvljaće: “Ti vera spasinđa tut!  Dža ano mir!”
042	LUK	008	001	Palo adava, o Isus lelja te džal ko dizja hem ko gava vaćerindoj o Šukar lafi oto carstvo e Devlesoro; oleja džele hem o dešuduj apostolja
042	LUK	008	002	hem nesave đuvlja kola inele sasljarde oto bišukar duhija hem oto nambormipa: i Marija (vičimi Magdalena kolatar ikalđa efta demonen);
042	LUK	008	003	i Jovana (i romni e Irodesere upravnikosiri, e Huzesiri); i Suzana hem but avera.  Adala đuvlja pumare lovencar kandle e Isuse hem lesere učenikonen.
042	LUK	008	004	Ked čedinđa pe uzalo Isus baro narodo taro but dizja, ov vaćerđa lenđe jekh paramiz:
042	LUK	008	005	“Iklilo o sejači te frdel o seme ki njiva.  I sar sejini ine, nesave semke pele ko drom, inele gazime hem o čiriklja xale len.
042	LUK	008	006	Avera pele ko bar, barile hem šućile adalese so na inolen pani.
042	LUK	008	007	I avera pele maškaro kare, o kare barile olencar hem tasavde len.
042	LUK	008	008	I avera pele ki šukar phuv, barile hem bijande bijandipe šel puti više.”  Ked vaćerđa adava, vičinđa: “Phraven tumare kana te šunen!”
042	LUK	008	009	Tegani lesere učenici pučle le so manglja te vaćeri adala paramizaja.
042	LUK	008	010	A ov phenđa: “O Devel tumenđe dinđa te džanen o garavdipa oto lesoro carstvo, a averenđe vaćerava ano paramiza, te pherđol okova so terđola ano Sveto Lil: ‘anglo jaćhai korore hem anglo kanai kašuke.’
042	LUK	008	011	A akava i paramiz vaćeri: O semei sar o lafi e Devlesoro.
042	LUK	008	012	Nesave manušai sar o semke save pele ko drom.  On šunena o Lafi, ali avela o beng hem lela o Lafi lengere vilendar te na verujinen hem te na oven spasime.
042	LUK	008	013	A nesave manušai sar o semke save pele ko bar.  On šunena o Lafi, lena le radosno, ali oni sar luluđa saven nane koreno.  Kola nesavo vreme verujinena, ali ked avela o iskušenje perena.
042	LUK	008	014	A nesave manušai sar o semke save pele maškaro kare.  Oni adala kola šunde o Lafi, ali živinena ano brige, ano barvalipe hem ano dživdipasoro šukaripe, i ovena tasavde hem na anena šukar bijandipe.
042	LUK	008	015	A nesave manušai sar o semke save pele ki šukar phuv.  Oni adala kola e šukare hem e bimelale vileja šunena o Lafi hem ićerena le sa đikote na anena šukar bijandipe.”
042	LUK	008	016	“Niko na tharela i svetiljka te učhari la čareja ili te čhivel la talo than e pašljojbnasoro, nego čhivela la ko than zaki svetiljka te šaj dikhen o svetlost okola so đerdinena.
042	LUK	008	017	Sa soi garavdo ka dičhol; sa soi garavdipe ka šunđol.
042	LUK	008	018	Adalese pazinen sar šunena.  Jer, kas isi, lese ka del pe pana, a kas nane, ka lel pe olestar hem adava so mislini da isi le.”
042	LUK	008	019	A e Isusesiri daj hem lesere phralja avena ine nakoro leste, ali oto but narodo našti ine te aven đi oleste.
042	LUK	008	020	A neko phenđa lese: “Ti daj hem te phralja terđona avri hem mangena te dikhen tut.”
042	LUK	008	021	A o Isus phenđa: “Akalai mli daj hem mle phralja–kola šunena hem ćerena o lafi e Devlesoro.”
042	LUK	008	022	I jekh dive o Isus phenđa ple učenikonenđe: “Te nakha ki aver strana oto jezero!”  I đerdinde ano čamco hem pođinde.
042	LUK	008	023	A sar ine plovinena, o Isus zasuća.  I muklja pe i zorali barval upro jezero.  O čamco lelja te pherđol pani i arakhle pe ani opasnost.
042	LUK	008	024	I o učenici ale uzalo Isus hem džangavde le vičindoj: “Gospodarona, Gospodarona, meraja!”  I o Isus uštino, naredinđa e barvaljaće hem e talasenđe te ačhon, i ačhile hem ulo mir.
042	LUK	008	025	Tegani pučlja e učenikonen: “Kaj tumari vera ana mande?”  A on darandile hem začudime pučle jekh avere: “Kova šaj te ovel akava so naredini e barvaljenđe hem e panjese, a on šunena le?”
042	LUK	008	026	I resle ki phuv e gerasakiri savi prekalo jezero E galilejakoro.
042	LUK	008	027	A ked o Isus iklilo ki phuv, reslja le nesavo manuš oti diz ano koleste inele demonja.  Sa edobor vreme inele nango hem na beštino ano čher, nego maškaro grobija.
042	LUK	008	028	I ked dikhlja e Isuse, vrištinđa, pelo anglo leste hem vičinđa oto sa o glaso: “So mangeja mandar, Isuse, Čhaveja e Najbare Devlesereja?  Molinava tut, ma mučin man!”
042	LUK	008	029	(Adalese so o Isus već naredinđa e melale duhose te ikljol adale manušestar.  Angleder, đi hem ked o stražarija ine pazinena le hem phandena le ko lancija hem ko okovija, o manuš phagela len ine hem o demoni legari le ine ko čuče thana.)
042	LUK	008	030	A o Isus pučlja le: “Sar to anav?”  I ov phenđa: “Legija (but džene injam)”, adalese so but demonja đerdinde ano leste.
042	LUK	008	031	I molinde le te na naredini lenđe te džan ko phandlipe zako demonja.
042	LUK	008	032	A adari ki gora inele krdo oto bale save xana ine, i o melale duhija molinde e Isuse te mukel lenđe te đerdinen ano bale.  I ov muklja lenđe.
042	LUK	008	033	Tegani o demonja iklindoj taro manuš, đerdinde ano bale.  I o bale prastandile taro brego ano jezero hem taslile.
042	LUK	008	034	I ked okola so arakhena ine e balen dikhle so ulo, našle hem vaćerde adalestar e manušenđe ani diz hem ano gava.
042	LUK	008	035	Tegani o manuša ale te dikhen so ulo.  Ale koro Isus hem arakhle e manuše, kolestar iklile o demonja, sar hurjavdo hem saste gođaja bešela uzalo e Isusesere pre, i darandile.
042	LUK	008	036	A okola so dikhle adava so ulo, vaćerde averenđe sar o Isus sasljarđa e manuše ano koleste inele o demonja.
042	LUK	008	037	I sa o narodo oto krajo e gerasakoro zamolinde e Isuse te džal olendar adalese so uklinđa len bari dar.  Tegani o Isus đerdinđa ano čamco te irini pe palal.
042	LUK	008	038	A o manuš, kolestar o Isus ikalđa e demonen, molinđa e Isuse te džal oleja, ali o Isus bičhalđa le vaćerindoj:
042	LUK	008	039	“Irin tut te čhereste hem vaćer sa so ćerđa će o Devel.”  I o manuš dželo maškari sa i diz hem vaćerđa so ćerđa lese o Isus.
042	LUK	008	040	A ked o Isus irinđa pe prekalo jezero, but manuša inele radosna so dikhle le so avela, adalese so sare adžićerena le ine.
042	LUK	008	041	I dikh, alo o manuš kasoro anav Jair, kova inele upravniko ani sinagoga.  I perindoj mujeja đi phuv anglo pre e Isusesere, phenđa: “Molinava tut, ava maje ano čher.”
042	LUK	008	042	Adalese so e Jairesiri jekhori čhaj, kola ine dešuduj berš, inele anglo meriba.  I sar o Isus džala ine palo Jair, o narodo gurini pe ano leste.
042	LUK	008	043	A maškaro narodo inele jekh đuvli kolatar dešuduj berš thavdinđa rat.  Oj sa plo barvalipe dinđa e doktorenđe, ali nijekh našti ine te sasljari la.
042	LUK	008	044	Nakhini oto palal e Isusese hem dolinđa pe upro lesere fostanesoro teluno kotor hem otojekhvar ačhilo te thavdel latar o rat.
042	LUK	008	045	I o Isus pučlja: “Ko dolinđa pe upra mande?”  A ked đijekh olendar phende: “Na injum me”, o Petar phenđa: “Gospodarona, sar te džana ked but džene čedinde pe hem gurinena pe uzala tute.”
042	LUK	008	046	A o Isus phenđa: “Neko namerno dolinđa pe upra mande.  Osetinđum sar ikljola mandar o zoralipe te sasljari nekas.”
042	LUK	008	047	A i đuvli dikhlja so našti te garaj pe, tresindoj oti dar ali hem peli ko kočija anglo leste hem vaćerđa anglo sa o manuša sose dolinđa pe upro leste hem sar otojekhvar inele sasljardi.
042	LUK	008	048	A o Isus phenđa laće: “Mli čhaj, ti vera spasinđa tut.  Dža ano mir!”
042	LUK	008	049	Sar o Isus vaćeri ine adava e đuvljaće, nesavo manuš taro čher e Jairesoro, e sinagogakere upravnikosoro, alo hem phenđa: “Jaire, ti čhaj muli.  Ma više mučin e učitelje!”
042	LUK	008	050	A o Isus šunđa adava hem phenđa e Jairese: “Ma dara!  Samo verujin hem oj ka ovel spasime, ka uštel!”
042	LUK	008	051	I đerdindoj ko čher e Jairesoro, o Isus na muklja nikase te đerdini oleja, sem e Petrese, e Jovanese, e Jakovese hem e čhajorjakere dadese hem e dajaće.
042	LUK	008	052	A sare, kola već inele ano čher, runde hem tugujinde palo late.  A o Isus phenđa: “Ma roven!  Adalese so oj na muli, nego sovela.”
042	LUK	008	053	I on asandile lese adalese so džande so muli.
042	LUK	008	054	A o Isus dželo hem dolinđa la taro vas hem vičinđa: “Čhajorije, ušti!”
042	LUK	008	055	I lakoro duho irinđa pe ano late, i otojekhvar uštini, a o Isus naredinđa lakere dadese hem lakere dajaće te den la te xal.
042	LUK	008	056	I lakoro dad hem lakiri daj inele začudime, a o Isus naredinđa lenđe te na vaćeren nikase so ulo.
042	LUK	009	001	A o Isus vičinđa e dešuduje apostolen hem dinđa len zoralipe hem autoritet upro sa o demonja hem te sasljaren o nambormipa.
042	LUK	009	002	I bičhalđa len te propovedinen oto carstvo e Devlesoro hem te sasljaren e nambormen.
042	LUK	009	003	Angleder so te džan, phenđa lenđe: “Ma legaren tumencar ništa ko drom: ni štapi, ni torba dromese, ni maro, ni love, hem te na ovel tumen aver gad.
042	LUK	009	004	Sa đikote ačhovena ki nesavi diz, bešen ano jekh čher hem ma nakhen ko aver čhera.
042	LUK	009	005	Te na mangle tumen nesave dizutne, iklindoj tari adaja diz, tresinen i prašina tumare prendar sar znako dai kriva so na lelje o lafi e Devlesoro.”
042	LUK	009	006	I on džele taro than ko than, vaćerindoj o Šukar lafi hem sasljarindoj e nambormen ko sa o thana.
042	LUK	009	007	A o Irod o vladari šunđa sa so ulo i inele zbunime adalese so nesave vaćerde da o Jovan o Krstitelj uštino taro mule.
042	LUK	009	008	A avera vaćerde da o proroko o Ilija mothovđa pe ki phuv, a nesave avera vaćerde da taro mule uštino nesavo proroko taro purano vreme.
042	LUK	009	009	A o Irod phenđa: “Me čhinđum e Jovanesoro šero.  A kovai onda akava kastar sa adava šunava?”  I manglja te dikhel e Isuse.
042	LUK	009	010	I ked o apostolja irinde pe koro Isus, vaćerde lese sa so ćerde.  I o Isus legarđa len peja hem cidinđa pe olencar, nakori diz vičime Vitsaida, te šaj oven korkore.
042	LUK	009	011	A o narodo šunđa adava i dželo palo lende.  A o Isus dodžaćerđa len šukar, vaćerđa lenđe oto carstvo e Devlesoro hem sasljarđa e nambormen.
042	LUK	009	012	A ked lelja te perel i rat, o dešuduj apostolja nakhle đi o Isus hem phende lese: “Te phene ine e narodose te džan ko pašutne gava hem thana kote šaj te arakhen nešto xajbnase hem than sojbnase.  Adalese so injam akate ko čučo than kote nane ništa xajbnase hem nane than sojbnase.”
042	LUK	009	013	A o Isus phenđa lenđe: “Den len tumen nešto xajbnase!”  A on phende: “Ali isi amen samo pandž mare hem duj maćhe.  Amen li te dža te čina xajbnase zako sa akava narodo?”
042	LUK	009	014	Adari inele đi ko pandž hiljade murša.  Tegani o Isus phenđa ple učenikonenđe, e apostolenđe: “Čhiven len te bešen ko kupe po pinda.”
042	LUK	009	015	I ćerde ađahar, čhivde sarijen te bešen.
042	LUK	009	016	O Isus lelja o pandž mare hem o duj maćhe, dikhlja naupre ko nebo, zahvalinđa e Devlese zako mare hem zako maćhe hem phaglja len.  Tegani dinđa o mare hem e maćhen ko učenici te ulaven len e manušenđe.
042	LUK	009	017	I sare xale đikote na čalile.  A palo adava, dešuduj korpe čedinde pe okolestar so ačhilo oto xajba.
042	LUK	009	018	A jekh dive o Isus inele korkoro ple dešuduje učenikonencar, i molinđa pe.  I ked završinđa i molitva, pučlja e učenikonen: “So phenela o narodo, kova injum me?”
042	LUK	009	019	A on phende: “Nesave manuša phenena da tu injan o Jovan o Krstitelj, a nesave avera phenena da tu injan o proroko o Ilija, a palem nesave avera phenena da tu injan jekh oto avera proroci taro purano vreme kova uštino taro mule.”
042	LUK	009	020	Tegani o Isus pučlja e učenikonen: “A so tumen phenena, kova injum me?”  O Petar phenđa: “Tu injan o Hrist, kole o Devel bičhalđa!”
042	LUK	009	021	A o Isus naredinđa e učenikonenđe te na vaćeren nikase dai ov o Hrist.
042	LUK	009	022	I phenđa: “Me, o Čhavo e Manušesoro, valjani but te patinav.  O starešine, o šerutne sveštenici hem o učitelja e Mojsijasere zakonestar na ka prihvatinen man.  O manuša ka mudaren man, ali o trito dive o Devel ka vazdel man taro mule.”
042	LUK	009	023	I o Isus vaćerđa ple učenikonenđe hem sa e narodose so inele adari: “Kova mangela te ovel mlo učeniko, nek ačhaj plo dživdipe, nek lel plo krsto.  Taro dive ko dive hem nek phirel pala mande.
042	LUK	009	024	Adalese so đijekh kova mangela plo dživdipe te arakhi, ka našali le, a kova dela plo dživdipe zbog mande, ka ovel le čačikano dživdipe.
042	LUK	009	025	Na vredini ništa e manušese hem sa i phuv te ovel ine olesiri te na lelja o dživdipe savoi čačikano.
042	LUK	009	026	Adalese kova lađala mandar hem mle lafonendar, hem me, o Čhavo e Manušesoro, ka lađav olestar ked ka irinav ki phuv ano sjaj savo ka ovel sar o sjaj mle Dadesoro hem e svetone anđelengoro.
042	LUK	009	027	A čače vaćerava tumenđe, isi nesave akalendar so terđona akate kola na ka meren đikote na dikhena o carstvo e Devlesoro.”
042	LUK	009	028	Ked nakhle sar đi ofto dive sar o Isus phenđa adava, lelja peja e Petre, e Jovane hem e Jakove i dželo ki gora te molini pe.
042	LUK	009	029	I sar ine molini pe, lesoro muj ulo averčhane hem lesere šeja ule but parne hem sjajna.
042	LUK	009	030	I dikh, nekotar iklile duj manuša ano baro sjaj, o Mojsije hem o Ilija, hem lelje te vaćeren e Isuseja.
042	LUK	009	031	On vaćerde e meribnastar savo adžićeri ano Jerusalim e Isuse.
042	LUK	009	032	A o Petar hem okola so inele oleja, zasuće.  Ked uštine, dikhle e Isuse ano baro sjaj hem e duje manušen sar terđona oleja.
042	LUK	009	033	I ked lelje o Mojsije hem o Ilija te ciden pe e Isusestar, o Petar phenđa e Isusese: “Gospodarona, šukari amenđe akate so injam.  Te ćera trin šatorja: jekh tuće, jekh e Mojsijase hem jekh e Ilijase.”  Na džanđa so vaćeri.
042	LUK	009	034	Sar ine vaćeri adava, iklilo jekh oblako savo učharđa len.  A o učenici darandile ked učharđa len o oblako.
042	LUK	009	035	I šundilo glaso taro oblako savo vaćerđa: “Akavai mlo Čhavo, kole birinđum!  Ole šunen!”
042	LUK	009	036	I palo adava so šundilo o glaso, o učenici dikhle samo e Isuse korkore.  I trainde, hem tegani pana nikase na vaćerde adalestar so dikhle.
042	LUK	009	037	Tejsato dive, ked o Isus hem o trin učenici huljile tari gora, baro narodo alo te dikhel e Isuse.
042	LUK	009	038	I dikh, nesavo manuš taro narodo lelja te vičini: “Učitelju, molinava tut te pomožine mle čhavese, adalese soi maje jekhoro!
042	LUK	009	039	O bišukar duho but puti prelela le hem otojekhvar vrištini; frdela le ano grčevija hem ikljola lestar pena taro muj; uništini le hem skoro nisar na ačhaj le.
042	LUK	009	040	I molinđum te učenikonen te ispudinen e bišukare duho mle čhavestar, ali on našti ine.”
042	LUK	009	041	A o Isus phenđa: “O, biverakere hem rumime manušalen!  Sa edobor vreme injum tumencar, a palem na verujinena.  Pučav man pana kobor valjani te trpinav tumen.  Ana te čhave akari!”
042	LUK	009	042	I sar o čhavoro avela ine đi o Isus, o bišukar duho frdinđa le ki phuv ano grčevija.  A o Isus naredinđa e melale duhose te cidel pe e čhavorestar, sasljarđa e čhavore hem phenđa lesere dadese: “Ače to čhavo.”
042	LUK	009	043	Tegani sare inele začudime so dikhle e Devlesoro baro zoralipe.  Sar sare čudinena pe ine zako adava so ćerđa o Isus, ov phenđa ple učenikonenđe:
042	LUK	009	044	“Šunen šukar akala lafija: Me, o Čhavo e Manušesoro, valjani te ovav predime ano vasta e bišukare manušengere.”
042	LUK	009	045	Ali o učenici na xalile so o Isus manglja te vaćeri adaleja.  Adava inele olendar garavdo sar te na xaljoven le, a darandile te pučen le so adaleja manglja te vaćeri lenđe.
042	LUK	009	046	A o učenici lelje maškara pumende te raspravinen kova šaj olendar te ovel najbaro.
042	LUK	009	047	A o Isus džanđa soi lenđe ki godi, lelja jekhe čhavore, čhivđa le uzala peste,
042	LUK	009	048	i phenđa lenđe: “Đijekh kova primini akale čhavore zbog maje, man primini.  A đijekh kova man primini, primini e Devle kova bičhalđa man.  Kova maškara tumende pes dikhela sar najtikore, ole o Devel dikhela sar najbare.”
042	LUK	009	049	A o Jovan phenđa e Isusese: “Gospodarona, dikhljam nesave manuše sar ano to anav ispudini e demonen e manušendar.  Amen o učenici na mukljam lese te ćerel adava, adalese so na džala amencar pala tute.”
042	LUK	009	050	A o Isus phenđa lese: “Muken le te ćerel adava, adalese so okova kova nane protiv tumende, ovi tumencar!”
042	LUK	009	051	A ked inele paše o dive e Isusesere te ovel vazdime ko nebo, ov zorale odlučinđa te džal ko Jerusalim.
042	LUK	009	052	I bičhalđa nesave manušen angla peste.  I on džele hem đerdinde ko nesavo gav e Samarijakoro te pripreminen le e Isusese.
042	LUK	009	053	Ali o gavutne na mangle e Isuse adalese so džande da džala ko Jerusalim.
042	LUK	009	054	A dikhindoj adava o učenici o Jakov hem o Jovan, pučle e Isuse: “Gospode, mangeja li te phena te huljel taro nebo i jag hem sa te tharel len?”
042	LUK	009	055	A o Isus irinđa pe hem phenđa lenđe da nane šukar so ađahar mislinena.
042	LUK	009	056	I ov hem lesere učenici džele ko aver gav.
042	LUK	009	057	I sar o učenici hem o Isus džana ine dromeja, nesavo manuš alo hem phenđa e Isusese: “Ka džav tuja kaj god tu džaja.”
042	LUK	009	058	A o Isus phenđa lese: “E lisicen isi jame hem e čirikljen gnezdija, a o Čhavo e Manušesoro nane le kaj te pašljari plo šero.”
042	LUK	009	059	A avere manušese phenđa: “Phir pala mande!”  A ov phenđa: “Aš samo, Gospode, te parunav mle dade.”
042	LUK	009	060	Tegani o Isus phenđa lese: “Muk o mule te parunen ple mulen, a tu dža vaćer oto carstvo e Devlesoro.”
042	LUK	009	061	A aver manuš phenđa: “Ka phirav pala tute, Gospode, ali aš te džav te pozdravinav man mle čherutnencar.”
042	LUK	009	062	A o Isus phenđa lese: “Nijekh kova dolela pe upro plugo te orini i onda dikhela napalal, nane korisno zako carstvo e Devlesoro.”
042	LUK	010	001	Palo adava, o Gospod o Isus birinđa avere eftavardešuduje učenikonen hem bičhalđa len duj po duj angla peste ko sa o dizja hem o thana ko save manglja te džal.
042	LUK	010	002	Angleder so te džan, o Isus phenđa lenđe: “I žetvai bari, a xari bućarne te čeden.  Adalese, molinen e gospodare oti e đivesiri njiva te bičhali e bućarnen ki žetva pli.
042	LUK	010	003	Džan!  Ače, bičhalava tumen sar bakrorjen maškaro ruva.
042	LUK	010	004	Ma legaren tumencar kesa e lovencar, ni torba dromese, ni buderi obuća.  I ma našalen tumaro vreme ađahar so ka terđoven te vaćeren nekasar odrumal.
042	LUK	010	005	I ked đerdinena ko nesavo čher, prvo vaćeren: ‘Mir akale čhereste!’
042	LUK	010	006	Te adari bešela o manuš kova mangela mir, tegani o mir, savese tumen molinena, ka ačhol oleja; a te na manglja mir, na ka ovel adava mir savese molinena.
042	LUK	010	007	Ked avena ko nesavo čher, ma palo adava nakhen ko avera čhera.  Ačhoven ko jekh than, xan hem pijen adava so o čherutne ikalena angla tumende, adalese soi o bućarno dostojno pla plataće.
042	LUK	010	008	I ki savi diz đerdinena, a o dizutne priminena tumen, xan okova so ikalena angla tumende.
042	LUK	010	009	Sasljaren e nambormen adari hem vaćeren sarijenđe: ‘Akaleja mothovaja tumenđe dai paše o carstvo e Devlesoro!’
042	LUK	010	010	A ki savi diz đerdinena, a o dizutne na priminena tumen, iklindoj ko glavna droma e dizjakere, vaćeren:
042	LUK	010	011	‘Hem i prašina tumara dizjakiri, savi dolinđa pe ko amare pre, amen kosaja la sar znako da o Devel ka sudini tumenđe.  Ali te džanen da o carstvo e Devlesoro alo paše!’
042	LUK	010	012	Vaćerava tumenđe da ko dive ked o Devel ka sudini e manušenđe, po lokhe ka ovel zako manuša tari Sodoma negoli zako manuša tari adaja diz.”
042	LUK	010	013	“Jao tumenđe, manušalen taro Horazin!  Jao tumenđe, manušalen tari Vitsaida!  Te oven ine čudesija maškaro manuša taro Tir hem taro Sidon save ule maškara tumende, pana angleder ine ka kajinen pe, bešindoj ano šeja oto kanaj hem ano pepeo.
042	LUK	010	014	Ali e manušenđe taro Tir hem taro Sidon ka ovel po lokhe ko Sudo negoli tumenđe.
042	LUK	010	015	A tumen, manušalen taro Kafarnaum, ma mislinen da o Devel ka povazdel tumen đi o nebo; đi o than e mulengoro isi te peraj tumen.
042	LUK	010	016	Tegani phenđa e učenikonenđe: Kova šunela tumen, man šunela, a kova odbini tumen, man odbini.  A kova odbini man, odbini e Devle kova bičhalđa man.”
042	LUK	010	017	Ked o eftavardešuduj učenici irinde pe oto drom radosna, phende e Isusese: “Gospode, hem o demonja šunena amen ked naredinaja lenđe ano to anav!”
042	LUK	010	018	A o Isus ko adava phenđa lenđe: “Dikhljum e Sotone sar perela taro nebo sar munja.
042	LUK	010	019	Eče, dinđum tumen vlast te gazinen upro sapa hem o škorpije hem upro sa o zoralipe e dušmanesoro e Sotonesoro hem ništa na ka ovel tumenđe.
042	LUK	010	020	Ali ma edobor radujinen tumen zako adava so o demonja šunena tumen, nego više radujinen tumen adalese soi tumare anava zapisime ko lil e Devlesoro ano nebo.”
042	LUK	010	021	I tegani o Isus radujinđa pe ano Sveto Duho hem phenđa: “Hvalinava tut, Dade, Gospode e nebosoro hem e phuvjakoro, so garavđan o čačipe okolendar kola pes dikhena sar mudronen hem džanden, a mothovđan okolenđe kolai sar čhavore.  Oja, Dade, džanav da ćerđan adava adalese so ađahar mangljan.”
042	LUK	010	022	Tegani o Isus phenđa okolenđe so inele adari: “Mlo Dad sa muklja maje ko vasta.  Samo o Dad šukar džanel e Čhave; hem e Dade šukar džanel samo o Čhavo hem o manuša kolenđe o Čhavo mangela te mothoj le.”
042	LUK	010	023	Tegani irinđa pe nakoro učenici hem samo olenđe phenđa: “Blago e manušenđe kola dikhena adava so tumen dikhena!
042	LUK	010	024	Vaćerava tumenđe da but proroci hem carija mangle te dikhen man, ali na dikhle man; hem mangle te šunen man, ali na šunde man!
042	LUK	010	025	I dikh, jekh dive sar o Isus sikaj ine, nesavo učitelj e Mojsijasere zakonestar uštino te pučel le nešto sar te iskušini le, i pučlja: “Učitelju, so valjani te ćerav te dobinav o večno dživdipe?
042	LUK	010	026	A o Isus phenđa lese: “Soi pisime ano e Mojsijasoro zakoni?  So čitineja adari?”
042	LUK	010	027	I ov phenđa e Isusese: “Mang e Gospode te Devle sa te vileja, sa te dušaja, sa te zoralipnaja hem sa te gođaja; hem mang te pašutne sar korkore tut.”
042	LUK	010	028	Tegani o Isus phenđa lese: “Šukar phenđan.  Ćer ađahar hem ka ovel tut o večno dživdipe.”
042	LUK	010	029	Ali o učitelj e Mojsijasere zakonestar manglja te opravdini pe i pučlja e Isuse: “A kovai mlo pašutno?”
042	LUK	010	030	A ko adava, o Isus phenđa lese akaja paramiz: “Nesave manuše, sar ine huljela tari diz Jerusalim ki diz Jerihon, dolinde o čora.  On lelje lestar sa, đi o šeja.  Edobor marde le da o manuš samo so na ine te merel.  Tegani o čora cidinde pe olestar, a o manuš pašlilo ko drom hem na džanđa pese.
042	LUK	010	031	Na nakhlo but, i nekotar adale dromeja sar huljela ine nesavo svešteniko, dikhlja e manuše sar pašljola ko drom i nakhino avrethar.
042	LUK	010	032	Ađahar da nesavo levit: alo đi adava than kote o manuš pašljola, dikhlja le i nakhino oti aver strana adale dromesiri.
042	LUK	010	033	A inele nesavo Samarijanco savo džala ine adale dromeja.  Ked reslja đi ko than kote o manuš pašljola, dikhlja le, i pelo lese žal olese.
042	LUK	010	034	Tegani o Samarijanco alo đi o manuš, čhorđa ulje hem mol upro lesere rane te kosel len hem paćarđa len.  I vazdinđa le upro plo xer hem legarđa le ko čher kote lovenđe šaj te xal pe hem te sovel pe, i adari brininđa pe olestar.
042	LUK	010	035	Tejsato dive o Samarijanco ikalđa duj denarija hem dinđa ko manuš kasoro inele o čher hem phenđa lese: ‘Brinin tut akale manušestar, i sa so ka trošine buderi, ka irinav će ked ka irinav oto drom.’”
042	LUK	010	036	Tegani o Isus pučlja e učitelje e Mojsijasere zakonestar: “So tu pheneja?  Kova akale trinendar mothovđa pe sar pašutno okolese kole dolinde o čora?”
042	LUK	010	037	A ov phenđa: “Okova kova mothovđa lese milosrđe.”  Tegani o Isus phenđa lese: “Oja, akana dža hem ćer ađahar!”
042	LUK	010	038	I sar o Isus hem lesere učenici džana ine dromeja đi ko Jerusalim, đerdinde ko nesavo gav.  Adari živinđa nesavi đuvli palo anav Marta.  Oj vičinđa len kora peste ko čher hem lelja te ćerel lenđe xajbnase.
042	LUK	010	039	Ola inele phen palo anav Marija, koja beštini uzalo e Gospodesere e Isusesere pre hem šunđa lesoro lafi.
042	LUK	010	040	A i Marta sa ki sig dikhela ine te kandel, i ali uzalo Isus hem pučlja le: “Gospode, so tu pheneja?  Šukar li adava so mli phen muklja man korkora te kandav?  Phen laće te pomožini maje.”
042	LUK	010	041	A o Gospod phenđa laće: “Marto, Marto!  Brinineja tut hem uznemirineja tut zako but so,
042	LUK	010	042	a samo jekh valjani.  I Marija birinđa te ćerel šukar stvaro, adalese na ka ačhavav la adalestar.”
042	LUK	011	001	I ked jekhvar o Isus završinđa e molitvaja, jekh lesere učenikonendar phenđa lese: “Gospode, sikav amen te molina sar so o Jovan o Krstitelj sikavđa ple učenikonen.”
042	LUK	011	002	Tegani o Isus phenđa lenđe: “Ked molinena, vaćeren: “Dade Devla!  Barjaraja to sveto anav!  To carstvo te avel!
042	LUK	011	003	De amen maro đijekh dive!
042	LUK	011	004	Oprostin amenđe amare greja sar so hem amen oprostinaja đijekhese kova grešinđa premala amende!  Hem cide amen taro iskušenje!”
042	LUK	011	005	Tegani o Isus phenđa lenđe: “Zamislinen da ki ekvaš i rat džana koro tumaro amal te phenen lese: ‘Amala, te de man trin mare, i ka irinav će.
042	LUK	011	006	Mlo amal alo oto drom kora mande, a nane man so te ikalav anglo leste!’
042	LUK	011	007	A ov od andral te phenel: ‘Ma uznemirin man!  O udarai phandle, a mle čhavorei mancar ko than e pašljojbnasoro hem sovena.  Našti akana te uštav te dav tut!’
042	LUK	011	008	Vaćerava tumenđe: te na uštino te del le adalese soi lesoro amal, ka uštel hem ka del le sa so valjani adalese so lesere amale nane lađ te ovel uporno.
042	LUK	011	009	Vaćerava tumenđe: Mangen hem ka del pe tumenđe!  Roden hem ka arakhen!  Khuven hem ka phravel pe tumenđe!
042	LUK	011	010	Adalese so đijekh kova mangela, primini; hem kova rodela, arakhi; hem kova khuvela, ka ovel lese phravdo.
042	LUK	011	011	A kova dad tumendar: ked lesoro čhavo ka rodel lestar ine maćhe, a ov te del le sape?
042	LUK	011	012	Ili ked rodela jaro, te del le škorpija?
042	LUK	011	013	Ked tumen, kola injen bišukar, džanen te den šukar stvarija tumare čhavenđe, kobor više tumaro Dad taro nebo ka del e Svetone Duho okolenđe kola molinena le.”
042	LUK	011	014	I jekh dive o Isus ispudinđa e demone kova ćerela ine jekhe manuše te našti vaćeri.  Ked iklilo o demoni, o manuš lelja te vaćeri.  I o manuša kola inele adari inele zadivime,
042	LUK	011	015	ali nesave olendar vaćerde: “E Veelzevulesere, e demonengere šerutnesere, zoralipnaja ispudini e demonen!”
042	LUK	011	016	A avera iskušinde e Isuse ađahar so rodinde lestar te ćerel čudo saveja ka mothoj da o Devel bičhalđa le.
042	LUK	011	017	Ali o Isus džanđa lengere mislija, i phenđa lenđe: “Đijekh carstvo savoi ana peste ulavdo ka properel, hem o čher ano savo nane sloga ka perel.
042	LUK	011	018	Tei e bengesoro carstvo ana peste ulavdo, sar onda pana trajini?  Akava vaćerava adalese so tumen phenena da e Veelzevulesere zoralipnaja ispudinava e demonen.
042	LUK	011	019	A te me e Veelzevulesere zoralipnaja ispudinava e demonen, kasere zoralipnaja tumare učenici ispudinena len?  Adalese on ka dokažinen tumenđe da na injen u pravu.
042	LUK	011	020	Ali te e Devlesere zoralipnaja ispudinava e demonen, onda o carstvo e Devlesoro alo maškara tumende.”
042	LUK	011	021	O Isus phenđa hem akava: “Ked okova kovai zoralo hem naoružime pazini plo boro, lesoro barvalipei osigurime.
042	LUK	011	022	Ali ked avela o po zoralo lestar, ka pobedini le hem ka lel lesoro oružje upro savo inole nada hem ka ulaj plencar adava so lelja e bizoralestar.
042	LUK	011	023	Kova nane mancar, ovi protiv mande.  I kova na čedela mancar, ov frdela.”
042	LUK	011	024	Tegani o Isus phenđa: “Ked o melalo duho ikljola taro manuš, džala ko pusta thana hem rodela than kote šaj te odmorini.  Ked na arakhi le, vaćeri: ‘Ka irinav man ano manuš kolestar ikliljum.’
042	LUK	011	025	O bišukar duho irinđa pe hem arakhlja dai adava manuš sar čučo čher savoi šulavdo hem namestime.
042	LUK	011	026	Tegani džala hem lela efta avere duhoven po bišukaren pestar hem đerdinena ano manuš hem ačhona adari.  I ko kraj adale manušese ovela po bišukar nego angleder.”
042	LUK	011	027	I sar o Isus vaćeri ine adava, nesavi đuvli oto narodo vičinđa: “Bahtali i đuvli koja akharđa tut ano vođi hem dinđa tut čuči!
042	LUK	011	028	A o Isus phenđa: “Po bahtalei okola so šunena o lafi e Devlesoro hem ćerena le!”
042	LUK	011	029	Sar čedela pe ine po baro narodo, o Isus lelja te vaćeri: “O manuša kola živinena ano akava vreme, oni bišukar manuša.  Rodena mandar znako, ali znako na ka del pe lenđe sem o čudesija so ćerde pe e Jonase.
042	LUK	011	030	Sar so adava so ulo e Jonase inele znako e manušenđe kola živinde ki diz Niniva da o Devel bičhalđa le, ađahar hem so ka ovel maje, e Čhavese e Manušeserese, ka ovel znako e manušenđe kola živinena avdive da o Devel bičhalđa man.
042	LUK	011	031	Ko dive ked ka ovel e Devlesoro sudo, i carica koja angleder vladinđa ki južno phuv ka uštel hem ka osudini e manušen kola akana živinena adalese so ali taro krajevija e phuvjakere te šunel e caro e Solomone kova inele but mudro, a akatei tumencar po baro e Solomonestar, a tumen na mangena te šunen!
042	LUK	011	032	Ko dive ked ka ovel e Devlesoro sudo, o manuša kola živinde ani purani diz Niniva ka ušten hem ka osudinen e manušen kola akana živinena, adalese so on pokajinde pe ked o Jona propovedinđa, a akatei tumencar po baro e Jonastar, a tumen pana na pokajinđen tumen!”
042	LUK	011	033	“Niko na tharela i svetiljka hem te čhivel la ko garavdo than ili talo čaro, nego čhivela la ko than zaki svetiljka te šaj dikhen o svetlost okola kola đerdinena.
042	LUK	011	034	Ti jakhi sar svetiljka te telose.  Kedi ti jakh šukar, sai to telo osvetlime.  A kedi ti jakh bišukar, hem to teloi ani tomina.
042	LUK	011	035	Adalese, pazin da o svetlost so mislineja dai ana tute nane tomina.
042	LUK	011	036	Tei sa to telo pherdo oto svetlost, bizo jekh kotor oti tomina, tegani sa to dživdipe ka ovel osvetlime sar ked i svetiljka osvetlini tut.”
042	LUK	011	037	Ked o Isus vaćerđa adava, nesavo fariseji vičinđa le te xal maro koro leste.  I o Isus đerdinđa lese ko čher hem čhivđa pe uzalo astali.
042	LUK	011	038	A o fariseji dikhindoj adava, čudinđa pe so o Isus na thovđa ple vasta angleder o xajba, palo adeti e jevrejengoro.
042	LUK	011	039	A o Gospod o Isus phenđa lese: “Oja, tumen o fariseja kosena i šolja hem o čaro od avrijal, a pherđen len tumara pohlepaja hem bišukaripnaja.
042	LUK	011	040	Hulavonalen!  Nane li o Devel okova kova ćerđa e manuše, kova džanel le hem od avrijal hem od andral?
042	LUK	011	041	Akavai pošukar: den e čororenđe sar milostinja okova so isi tumen, so xalane ićerena ano šolje hem ano čare, i ka oven čista hem od andral hem od avrijal.
042	LUK	011	042	Ali jao tumenđe e farisejenđe so dena e Devlese dešto kotor oto začinja hem oto sa o povrće, a na marinena te ćeren averenđe okova soi pošteno hem te mangen e Devle.  Valjani te den o dešto kotor, ali na troman te bistren te ćeren adava soi po bitno.
042	LUK	011	043	Jao tumenđe e farisejenđe so volinena te bešen ko anglune thana ano sinagoge hem so volinena ked o manuša, pherde poštujiba premala tumende, pozdravinena tumen ko trgija.
042	LUK	011	044	Jao tumenđe adalese so injen opasnost sar soi o bioznačime grobija upra savende o manuša phirena, a na džanen.”
042	LUK	011	045	Tegani nesavo oto učitelja e Mojsijasere zakonestar phenđa e Isusese: “Učitelju, hem amen vređineja adale lafonencar.”
042	LUK	011	046	A o Isus phenđa: “Jao hem tumenđe, učiteljalen e Mojsijasere zakonestar!  Čhivena upro manuša pharipe but pharo te akharen ađahar so dena len pravilja save našti te ićeren, a ni najeja na mangena te mrdinen te pomožinen lenđe te akharen adava pharipe.
042	LUK	011	047	Jao tumenđe, adalese so vazdena spomenici e prorokonenđe kolen tumare pradada mudarde.
042	LUK	011	048	Adaleja mothovena da odobrinena adava so ćerde tumare pradada: on mudarde len, a tumen vazdena lenđe spomenici.
042	LUK	011	049	Adalese o Devel mudro vaćerđa tumendar: ‘Ka bičhalav lenđe prorokonen hem apostolen.  Nekas olendar ka mudaren, a nekas ka jurinen.’
042	LUK	011	050	Akala generacijatar ka rodel pe o rat sa e prorokonengoro savo thavdinđa pana taro ćeriba e phuvjakoro,
042	LUK	011	051	pana taro rat e Aveljesoro sa đi o rat e Zaharijasoro, kova inele mudardo maškaro žrtveniko hem i svetinja ano Hram.  Oja, vaćerava tumenđe, akaja generacija ka ovel osudime zako adava rat so thavdinđa!”
042	LUK	011	052	Jao tumenđe, učiteljalen e Mojsijasere zakonestar!  Adalese so e narodostar garavđen o ključo oto džandipe e Devlesere carstvostar.  Korkore na đerdinđen maškaro adava udar hem na mukljen te đerdinen ni okola kola mangle te đerdinen.”
042	LUK	011	053	I ked o Isus iklilo adathar, o učitelja e Mojsijasere zakonestar hem o fariseja ani bari xoli lelje te protivinen pe hem te pučen le but so.
042	LUK	011	054	On dikhle te dolen le ko bišukar lafi sar te šaj tužinen le.
042	LUK	012	001	I ked čedinde pe nekobor hiljade manuša, edobor but inele da terdine jekh upra avereste, o Isus prvo lelja te vaćeri ple učenikonenđe: “Arakhen tumen taro kvasco e farisejengoro, te na oven dujemujengere sar soi on.
042	LUK	012	002	Sa soi garavdo ka arakhel pe; sa soi garavdipe ka šunđol pe.
042	LUK	012	003	Adalese, sa so vaćerđen ani tomina, ka šunđol pe ano svetlost; hem so poxari vaćerđen ko kan ano sobe, ka vaćeri pe taro krovija sare te šunen.”
042	LUK	012	004	“Ali phenava tumenđe, amalalen: ma daran okolendar kola šaj te mudaren samo o telo, adalese so više adalestar na ka šaj te dukhaven tumen.
042	LUK	012	005	A ka phenav tumenđe kastar te daran: te daran taro Devel kas palo mudariba isi zoralipe te frdel ano pakao.  Oja, vaćerava tumenđe, olestar te daran!
042	LUK	012	006	Na biknela pe li pandž čiriklja zako samo duj najtikore pare?  A palem nijekh olendar nane bisterdi anglo Devel.
042	LUK	012	007	A o Devel čak džanel kobor bala isi tumen ko šero.  Adalese, ma daran!  E Devlese injen po dragocena negoli but čiriklja!”
042	LUK	012	008	“A vaćerava tumenđe: Đijekh kova anglo manuša ka vaćeri dai mlo učeniko, me, o Čhavo e Manušesoro, anglo anđelja e Devlesere ka vaćerav dai ov mlo učeniko.
042	LUK	012	009	A te odrekninđa pe neko mandar anglo manuša, hem me ka odrekninav man lestar anglo anđelja e Devlesere.
042	LUK	012	010	I te vaćerđa neko lafi protiv mande, protiv o Čhavo e Manušesoro, ka ovel lese oprostime; ali na ka ovel oprostime okolese kova hulini upro Sveto Duho.
042	LUK	012	011	A ked ka anen tumen anglo sudo ko sinagoge, anglo vladarija hem o vlastija, ma oven zabrinuta sar hem soja te braninen tumen, so te vaćeren!
042	LUK	012	012	Adalese so tegani o Sveto Duho ka sikaj tumen so te vaćeren.”
042	LUK	012	013	Tegani neko oto narodo phenđa e Isusese: “Učitelju, vaćer mle phralese te ulaj mancar okova so ačhavđa amenđe amaro dad.”
042	LUK	012	014	A o Isus phenđa lese: “Manušeja, ko čhivđa man te ovav sudija ili delioco upra tumende?
042	LUK	012	015	Tegani phenđa sarijenđe: “Arakhen tumen hem ciden tumen tari pohlepa.  I sa edobor barvalipe te ovel e manuše, lesoro dživdipe na avela oto adava so isi le.”
042	LUK	012	016	Tegani o Isus phenđa lenđe akaja paramiz: “Nesave barvale manušesiri phuv bijanđa but bijandipe.
042	LUK	012	017	I ov mislinđa pe ana peste: ‘So te ćerav?  Nane man edobor baro than kote te čhivav i žetva mli.’
042	LUK	012	018	I phenđa: ‘Akava ka ćerav!  Ka peravav mle purane šupe hem ka vazdav po bare, i adathe ka čhivav sa o điv hem sa soi mlo.
042	LUK	012	019	Tegani ka vaćerav korkoro maje da isi man baro barvalipe bute beršenđe.  Ka šaj te odmorinav, te xav, te pijav, te uživinav!’
042	LUK	012	020	Ali o Devel phenđa lese: ‘Hulavona!  Akaja rat ka mere!  A sa adava so spreminđan, kasoro ka ovel?’
042	LUK	012	021	Ađahari okolese kova pese čedela blago ki phuv, a na barvaljola okoleja soi šukar e Devlese ano jaćha.”
042	LUK	012	022	Tegani o Isus phenđa ple učenikonenđe: “Adalese vaćerava tumenđe: ma oven zabrinuta zako tumaro dživdipe: ka ovel tumen li so te xan; ni zako tumaro telo: ka ovel tumen li so te hurjen.
042	LUK	012	023	Adalese soi o dživdipe po bitno e xajbnastar hem tumaroi telo po bitno e šejendar.
042	LUK	012	024	Dikhen e gavranen!  Ni sejinena ni čedena, nane len ni šupa kote te čhiven o điv, a palem o Devel parvari len.  A tumen injen e Devlese po bitna e čirikljendar!
042	LUK	012	025	A kova tumendar šaj adaleja so brinini pe te produžini plo dživdipe za jekh dive?
042	LUK	012	026	Znači te našti ni adava najxari te ćeren, sose onda injen zabrinime zako bilo so aver?
042	LUK	012	027	Dikhen o divlja luluđa sar barjona.  Na ćerena buti, čak na sivenafse šeja, a vaćerava tumenđe da ni o caro o Solomon, kova inele but barvalo, na inole edobor šuže šeja sar jekha olendar.
042	LUK	012	028	Te o Devel ađahar šukar hurjavela i čar ko polje savi avdive adari, a tejsa frdela pe ani jag, kobor li više tumenđe ka del šeja, tikora verakere manušalen!
042	LUK	012	029	Tumen ma oven zabrinuta zako adava so ka xan hem so ka pijen.
042	LUK	012	030	Ađahar ćerena okola manuša kola na džanen e Devlese.  Tumaro Dad, o Devel, džanel da valjani tumenđe sa adava.
042	LUK	012	031	Nego roden o carstvo e Devlesoro, a ov ka del tumen sa adava so valjani tumenđe!
042	LUK	012	032	Ma daran, mle učenikonalen!  Tumare Dadesiri volja inele te del tumen o carstvo.
042	LUK	012	033	Bikninen so isi tumen hem o love den e čororenđe!  Ćeren tumenđe kese zako love save na properena hem barvalipe ko nebo savo niked na tikorini.  Niko na ka šaj te avel adari te čorel tumaro barvalipe hem nijekh moljco na ka uništini le.
042	LUK	012	034	Adalese so tumaro vilo ka ovel adari kaj tumaro barvalipe.”
042	LUK	012	035	O Isus ple učenikonenđe phenđa hem akava: “Oven spremna, hurjavde zaki buti hem tumare svetiljke te oven tharde,
042	LUK	012	036	sar sluge kola adžićerena ple gospodare te irini pe čhere taro bijav.  Ked irini pe o gospodari hem ked khuvela ko udar, o slugei spremna te phraven lese.
042	LUK	012	037	Blago okole slugenđe kolen o gospodari, ked ka avel, ka arakhi len džangale sar adžićerena le!  Čače, vaćerava tumenđe, ov, o gospodari, ka phandel pe i kecelja, ka bešljaćeri len te xan hem ka kandel len.
042	LUK	012	038	Blago e slugenđe kolen o gospodari ka arakhi džangalen čak hem te alo ki ekvaš i rat ili anglo disljojba.
042	LUK	012	039	Ali akava te džanen: te o čherutno džanel ine ko savo sati avela o čor, na ka mukel lese ine te đerdini ko čher te čorel.
042	LUK	012	040	Hem tumen oven stalno spremna, adalese so me, o Čhavo e Manušesoro, ka avav tegani ked na nadinena tumen!”
042	LUK	012	041	Tegani o Petar pučlja e Isuse: “Gospode, vaćereja li akala uporedbe samo amenđe e učenikonenđe ili sarijenđe?”
042	LUK	012	042	O Gospod o Isus phenđa: “Kovai, onda, verno hem mudro upravniko kas o gospodari ka čhivel upreder ple sluge te del len xajba ko vreme?
042	LUK	012	043	Blago okole slugase kas lesoro gospodari, ked ka avel, ka arakhi sar ćerela ađahar.
042	LUK	012	044	Čače vaćerava tumenđe, upreder sa o barvalipe plo ka čhivel le sar upravniko.
042	LUK	012	045	A te vaćerđa adava sluga ana peste: ‘Na ka avel pana mlo gospodari’ i lela te marel avere slugen, hem te xal, te pijel hem te maćol,
042	LUK	012	046	lesoro gospodari ka avel tegani ked na ka očekujini le, ka čhinel le ko ekvaš hem ka čhivel le maškaro nevernici.
042	LUK	012	047	A okova sluga kova džanđa i volja ple gospodaresiri, a na inele spremno ili na ćerđa pali e gospodaresiri volja, but mariba ka xal.
042	LUK	012	048	A okova kova na džanđa e gospodaresiri volja, a ćerđa nešto zako savo avela lese kazna, xari mariba ka xal.  Kasei dindo but, but ka rodel pe lestar.  Kasei poverime but, više ka rodel pe lestar.”
042	LUK	012	049	Tegani o Isus phenđa: “Aljum te frdav jag e sudosiri ki phuv.  So bi mangava već te ovel thardi!
042	LUK	012	050	A valjani te nakhavav bare muke.  But maje pharo đikote adava na ovela!
042	LUK	012	051	Mislinena da aljum te anav mir ki phuv?  Na.  Aljum te ćerav o manuša te ciden pe jekh averestar.
042	LUK	012	052	Adalese od akana, oto pandž čherutne, trin ka oven ki mli strana, a duj ki aver ili duj ki mli strana, a trin ki aver.
042	LUK	012	053	Ka uštel o dad upro čhavo hem o čhavo upro dad, i daj upri čhaj hem i čhaj upri daj, i sasuj upri bori hem i bori upri sasuj.”
042	LUK	012	054	Tegani o Isus vaćerđa e narodose: “Ked dikhena da o kale oblaci avena taro zapad, tegani phenena da ka perel bršin, i čače perela.
042	LUK	012	055	Ked phudela i barval taro jug, phenena da ka ovel tatipe, i ovela.
042	LUK	012	056	Dujemujengere manušalen!  O izgled e phuvjakoro hem e nebosoro šukar pendžarena, ađahar da pendžarena o znakija adalestar so ovela akana, a na mangena te den lenđe značaj.
042	LUK	012	057	Tumen korkore valjani te pendžaren okova soi ispravno.
042	LUK	012	058	Te neko legari tut ko sudo te tužini tut adalese so na irinđan lese o love, odrumal de sa tutar te mirine tut oleja angleder nego so resena adari.  Te na ćerđan ađahar, ov šaj te vucini tut anglo sudija, a o sudija ka del tut ko manuš kova ka čhivel tut ano phandlipe.
042	LUK	012	059	Vaćerava će da čače na ka ikljove adathar sa đikote na irineja đi i zadnjo para.”
042	LUK	013	001	Tegani nesave manuša phende e Isusese so o Pilat, o upravniko e rimesoro, naredinđa nesave Galilejci te oven mudarde.  I on inele mudarde sar anena ine žrtve ano Hram e jerusalimesoro.
042	LUK	013	002	A o Isus phenđa lenđe: “Tumen li mislinena da adala Galilejci, adalese so ađahar mudardile, inele po grešna sa avere Galilejconendar?
042	LUK	013	003	Na!  Ali te na obratinđen tumen taro tumare greja, sarijen tumen ka adžićeri propast!
042	LUK	013	004	Ili okola dešofto upro kolende peli i kula ano Siloam hem mudarđa len, tumen li mislinena da on inele po bare grešnici sa e manušendar kola živinena ano Jerusalim?
042	LUK	013	005	Na!  Ali te na obratinđen tumen taro tumare greja, sarijen tumen ka adžićeri propast!”
042	LUK	013	006	Tegani o Isus vaćerđa lenđe akaja paramiz: “Inele nesave manuše smokva sadime pese ano vinograd.  I alo te rodel o bijandipe lakoro, ali na arakhlja le.
042	LUK	013	007	Tegani phenđa e manušese so ćerela buti lese ano vinograd: ‘Ače, trin berš sar avava te rodav bijandipe upri akaja smokva, ali na arakhava le.  Čhin la!  Sose te šućari i phuv?’
042	LUK	013	008	A ov phenđa: ‘Gospodarona, ačhav la pana akava berš.  Ka xandav la hem ka frdav laće đubrivo,
042	LUK	013	009	i šaj ka bijani.  A te na bijanđa, ka čhine la.’”
042	LUK	013	010	I jekh savato sar o Isus sikaj ine ani jekh sinagoga,
042	LUK	013	011	adari inele nesavi đuvli kola o bišukar duho ćerela ine te ovel banđardi dumeja.  Oj inele banđardi dešofto berš hem nisar našti ine te ispravini pe.
042	LUK	013	012	Ked o Isus dikhlja la, vičinđa la kora peste hem phenđa laće: “Đuvlije, oslobodimi injan taro to nambormipe!”
042	LUK	013	013	I čhivđa ple vasta upro late, a oj otojekhvar ispravinđa pe hem lelja te slavini e Devle.
042	LUK	013	014	Tegani e sinagogakoro upravniko, xoljame so o Isus sasljarđa ko savato, phenđa e narodose: “Isi šov dive ano kurko ko save šaj te ćerel pe buti!  Ko adala dive aven hem oven sasljarde, a na ko savato!”
042	LUK	013	015	A o Gospod o Isus phenđa lese: “Dujemujengere injen!  I tumen ko savato phravena tumare guruve ili tumare xere taro jasle te legaren le te pijel pani.
042	LUK	013	016	A akajai đuvli oto pleme e Avraamesoro kola o Sotoni phandlja ače dešofto berš.  Oj li na valjani te ovel phravdi taro akala lancija e nambormipasere ko savato?”
042	LUK	013	017	Ked phenđa adava, lađandile sare kola inele protiv leste, a sa avera manuša radujinde pe zako sa o šukaripe savo o Isus ćerđa.
042	LUK	013	018	Tegani o Isus phenđa: “Te phenav tumenđe savesei slično o carstvo e Devlesoro.
042	LUK	013	019	Sličnoi e semese oti gorušica save o manuš lelja hem frdinđa pese ki bašta.  Ov barilo hem ulo kaš, hem o čiriklja ćerde gnezdija upro lesere granke.”
042	LUK	013	020	Palem o Isus phenđa: “Te phenav tumenđe savesei slično o carstvo e Devlesoro.
042	LUK	013	021	Sličnoi e kvascose save i đuvli lelja hem čhivđa ano baro čaro vareja, i ov ćerđa sa o humer te uštel.”
042	LUK	013	022	I sar o Isus džala ine ple dromeja đi ko Jerusalim, terđola ine ko dizja hem ko gava te sikaj e narodo.
042	LUK	013	023	I ko jekh than, neko pučlja le: “Gospode, samo li xari manuša ka oven spasime?”  A o Isus phenđa lenđe:
042	LUK	013	024	“Den sa tumendar te đerdinen maškaro tesno udar e nebosoro adalese so but džene, vaćerava tumenđe, ka roden te đerdinen, ali na ka šaj.
042	LUK	013	025	Ked o čherutno ka uštel hem ka phandel o udar, ka ovel kasno.  Tegani ka terđoven avri hem ka khuven ko udar vaćerindoj: ‘Gospodarona, phrav amenđe!’  Ali ov ka phenel tumenđe: ‘Na džanav kola injen.’
042	LUK	013	026	Tegani ka phenen: ‘Xaljam hem piljam tuja, hem tu sikavđan ko amare dizjengere droma.’
042	LUK	013	027	A ov ka phenel: ‘Vaćerava tumenđe da na pendžarava tumen.  Ciden tumen mandar, sare tumen so ćerena bišukaripe!’
042	LUK	013	028	Tegani ka roven hem but ka xoljanen so ka dikhen e Avraame, e Isaake, e Jakove hem sa e prorokonen ano carstvo e Devlesoro, a tumen frdime avri.
042	LUK	013	029	O manuša ka aven taro istok hem taro zapad, taro sever hem taro jug hem ka čhiven pe uzalo astali ki gozba ano carstvo e Devlesoro.
042	LUK	013	030	Ače, okola kolai akana prva tegani ka oven ko zadnjo than, a okola kolen akate dikhena sar zadnjonen adari ka oven najbare.”
042	LUK	013	031	I tegani nesave fariseja ale koro Isus hem phende lese: “Dža akatar, adalese so o caro o Irod mangela te mudari tut.”
042	LUK	013	032	O Isus phenđa lenđe: “Džan hem vaćeren adala lisicaće: ‘Ka ispudinav e demonen hem ka sasljarav avdive hem tejsa, a ko trito dive završinava.’
042	LUK	013	033	Ali avdive, tejsa hem prektejsa valjani te džav mle dromeja, adalese so izgledini dai o Jerusalim than kote sa o proroci valjani te oven mudarde.
042	LUK	013	034	Jerusalime, Jerusalime, tu savo mudareja e prorokonen hem frdeja bara upro okolende kolen bičhalđa tumenđe o Devel!  But puti mangljum te čedav te manušen sar i khani ple pilićken talo ple phaka, ali tumen na mangljen!
042	LUK	013	035	Ače, to čher ka ovel napustime!  I vaćerava tumenđe da čače na ka dikhen man đikote na phenena: ‘Blagoslovimei okova kova avela ano anav e Gospodesoro!’”
042	LUK	014	001	I ko jekh savato, o Isus inele vičime ko čher nesave farisejengere vođasoro te xal maro, i dželo.  Sare so inele adari, šukar ine posmatrinena le,
042	LUK	014	002	adalese so anglo leste inele nesavo manuš kasere vasta hem o pre inele pherde pani.
042	LUK	014	003	I o Isus pučlja e učiteljen e Mojsijasere zakonestar hem e farisejen: “Palo e Mojsijasoro zakoni, tromal pe li te sasljari pe namborme manuše ko savato ili na?”
042	LUK	014	004	A on ništa na phende.  Tegani o Isus čhivđa plo vas upro namborme manuš, sasljarđa le hem muklja le te džal.
042	LUK	014	005	A olenđe phenđa: “So mislinena tumaro čhavo ili tumaro guruv ko savato perela ano bunari, ini sigate ine ka ikalen le adathar?”
042	LUK	014	006	I na inolen so te phenen ko adava.
042	LUK	014	007	Ked o Isus dikhlja sar o gostija kola ale te xan rodenafse anglune thana bešibnase, phenđa lenđe:
042	LUK	014	008	“Ked injan vičime nekase ko bijav, ma beš ko najšukar than, adalese so šaj maškaro vičime isi nesavo manuš kovai po baro tutar.
042	LUK	014	009	Tegani okova so vičinđa tut ka phenel će: ‘De o than akalese.’  Tegani ka ove lađardo, i ka dža te dole o najpaluno than.
042	LUK	014	010	Nego, ked injan vičime, dža hem beš ko najpaluno than.  Ked ka dikhel tut okova so vičinđa tut ka phenel će: ‘Amala, ava beš ko po šukar than!’  Tegani sa o gostija ka dikhen kobor injan poštujime.
042	LUK	014	011	Adalese, ko pes povazdela, ka ovel peravdo; a o ponizna ka oven povazdime.”
042	LUK	014	012	Tegani o Isus phenđa okolese so vičinđa le: “Ked vičineja gostonen ko ručko ili ki večera, ma vičin samo te amalen, te phraljen, te jerje, hem te barvale komšijen.  Te vičinđan olen, hem on tut ka vičinen ko xajba kora pumende te irinen će.
042	LUK	014	013	Nego, ked vičineja ko xajba, vičin e čororen, e sakatimen, e bangen hem e kororen.
042	LUK	014	014	Tegani ka ove blagoslovime, adalese so olen nane sar te irinen će.  A o Devel ka irini će tegani ked ka vazdel e pravednikonen taro mule.”
042	LUK	014	015	Ked adava šunđa jekh okolendar so beštine uzalo astali, phenđa e Isusese: “Bahtaloi okova kova ka xal maro ano carstvo e Devlesoro!”
042	LUK	014	016	A ko adava, o Isus phenđa lese: “Nesavo manuš ćerđa bari gozba hem vičinđa bute manušen.
042	LUK	014	017	I ked sa inele ćerdo xajbnase, bičhalđa ple sluga te phenel e vičimenđe: ‘Sai akana ćerdo xajbnase.  Aven!’
042	LUK	014	018	Ali jekh pala avereste lelje te phenen lese sose našti te aven.  O prvo phenđa lese: ‘Činđum njiva i valjani te džav te dikhav la.  Molinava tut, vaćer te gospodarese da adalese našti te avav.’
042	LUK	014	019	O dujto phenđa: ‘Samo so činđum deše guruven i džava te dikhav sar ka orinen.  Molinava tut, vaćer te gospodarese da adalese našti te avav.’
042	LUK	014	020	O trito phenđa: ‘Samo so leljum romnja i adalese našti te avav.’
042	LUK	014	021	I o sluga irinđa pe hem phenđa sa adava ple gospodarese.  Tegani o gospodari xoljanđa i phenđa ple slugase: ‘Siđar, ikljov ko droma e dizjakere hem ko trgija i ana akari e čororen, e sakatimen, e kororen hem e bangen.’
042	LUK	014	022	Ked o sluga ćerđa adava, phenđa: ‘Gospodarona, ćerđum ađahar sar so phenđan, ali pana isi thana.’
042	LUK	014	023	I o gospodari phenđa lese: ‘Ikljov avri tari diz ko droma hem ko staze hem terin e manušen te aven te ovel pherdo mlo čher.
042	LUK	014	024	Vaćerava tumenđe da nijekh okole prvone manušendar kolai vičime na ka xal adava so ćerđum xajbnase.’”
042	LUK	014	025	I but manuša džana ine dromeja palo Isus.  Ov irinđa pe nakoro lende hem phenđa lenđe:
042	LUK	014	026	“Te neko mangela te ovel mlo učeniko, valjani te volini man but više nego ple dade hem pla daja, pla romnja hem ple čhaven, ple phraljen hem ple phenjen, više nego plo dživdipe.  Te na ćerđa ađahar, našti te ovel mlo učeniko.
042	LUK	014	027	Ko na akhari plo krsto hem na džala pala mande, našti te ovel mlo učeniko.
042	LUK	014	028	Adalese so nijekh tumendar na ka lel ine te vazdel kula, a angleder adalestar te na bešel te računini o troško te dikhel ka šaj li te završini la.
042	LUK	014	029	Te samo čhivđa o temelji, i na ačhola le love te završini đi o kraj, sare kola ka dikhen adava ka asan lese
042	LUK	014	030	hem ka phenen: ‘Akava manuš lelja te vazdel kula, a našti ine te završini la!’
042	LUK	014	031	Ili, kova caro ked džala te arakhi pe ko mariba avere caronencar, angleder adalestar na bešela te razmislini šukar ka šaj li ple deše hiljadencar te marel pe adaleja kova avela protiv leste ple biše hiljadencar?
042	LUK	014	032	Te našti, ka bičhali ple manušen koro aver caro, sar pana na alo paše, te pučen le savei o uslovija zako mir.
042	LUK	014	033	Ađahar da đijekh tumendar kova na mukela sa so isi le, našti te ovel mlo učeniko.”
042	LUK	014	034	Tegani o Isus phenđa: “Šukari o lon.  Ali te našalđa plo londipe, soja ov ka lonđari pe?
042	LUK	014	035	Esavko nane šukar ni zaki phuv ni zako đubrivo, i frdela pe.  Phraven tumare kana te šunen!”
042	LUK	015	001	But carinici hem prešunde grešnici čedena pe ine uzalo Isus te šunen le.
042	LUK	015	002	A o fariseja hem o učitelja e Mojsijasere zakonestar mrmljinde vaćerindoj: “Akava primini kora peste e grešnikonen hem xala olencar.”
042	LUK	015	003	Adalese o Isus phenđa lenđe akaja paramiz:
042	LUK	015	004	“Te nekas tumendar isi šel bakre i jekh olendar našaldilo, so ka ćerel?  Ka ačhaj e enjavardešuenjen ko jekh than hem ka džal te rodel e našalde bakre sa đikote na arakhi le.
042	LUK	015	005	I ked ka arakhi le, ka radujini pe, ka čhivel le ko piče
042	LUK	015	006	hem ka legari le čhere.  Tegani ka vičini ple amalen hem ple komšijen kora peste hem ka phenel lenđe: ‘Radujinen tumen mancar!  Arakhljum mle našalde bakre.’
042	LUK	015	007	Vaćerava tumenđe, ađahar da ano nebo ka ovel po bari radost zako jekh grešniko ked irini pe taro ple greja ko Devel nego li zako enjavardešuenja pravednici kola mislinena da na valjani te obratinen pe.”
042	LUK	015	008	O Isus phenđa hem akava: “Ili te nesava đuvlja isi deš srebrna kovanice i jekh našali, so ka ćerel?  Ka tharel o svetlo, ka šulaj o čher hem šukar ka rodel i kovanica đikote na arakhi la.
042	LUK	015	009	I ked ka arakhi la, ka vičini ple amalinjen hem ple komšiken kora peste hem ka phenel lenđe: ‘Radujinen tumen mancar!  Arakhljum i kovanica savi našalđum.’
042	LUK	015	010	Ađahar, vaćerava tumenđe, ovela radost maškaro anđelja e Devlesere zako jekh grešniko ked irini pe taro ple greja ko Devel.”
042	LUK	015	011	I o Isus phenđa: “Jekhe manuše ine duj čhave.
042	LUK	015	012	I o tikneder čhavo phenđa ple dadese: ‘Dade, de man akana o kotor oto barvalipe klo so preperela maje.’  I ađahar o dad ulavđa lenđe plo barvalipe.
042	LUK	015	013	I palo nekobor dive o tikneder čhavo čedinđa sa so inole, dželo ki durutni phuv hem adari xalja sa plo barvalipe ađahar so živinđa dilikane.
042	LUK	015	014	Ked xalja sa o love, ulo baro bokhalipe ani adaja phuv i tegani na inole so te xal.
042	LUK	015	015	I dželo te ćerel buti koro jekh manuš kova živinđa adari.  Adava manuš bičhalđa le pese ko polje te arakhi balen.
042	LUK	015	016	O čhavo edobor inele bokhalo da manglja te xal adava so xana o bale, ali niko na dinđa le xajbnase.
042	LUK	015	017	A ked lelja te razmislini šukar, phenđa: ‘Mle dadesere bućarnen isi da buderi xajbnase, a me akate merava bokhatar!
042	LUK	015	018	Ka irinav man koro mlo dad hem ka phenav lese: ‘Dade, grešinđum anglo Devel hem angla tute!
042	LUK	015	019	Na injum dostojno akana te vaćerav da injum klo čhavo.  Molinava tut, le man sar jekhe bućarne te ćerav buti kora tute.’
042	LUK	015	020	I lelja te džal koro plo dad.  Pana sar inele dur ple dadesere čherestar, lesoro dad dikhlja le sar avela.  Pelo e dadese žal, prastandilo đi leste, zagrlinđa le hem čumudinđa le.
042	LUK	015	021	Tegani o čhavo phenđa: ‘Dade, grešinđum anglo Devel hem angla tute!  Na injum dostojno akana te vaćerav da injum klo čhavo.’
042	LUK	015	022	A o dad phenđa ple slugenđe: ‘Sig anen o najšužo fostani hem hurjaven le!  Čhiven lese i angrustik ko naj hem o sandale ko pre!
042	LUK	015	023	Anen okole thuljarde telco te čhinen, te xa hem te slavina,
042	LUK	015	024	adalese so akava mlo čhavo inele mulo, a akana dživdilo, inele našaldo, a akanai arakhlo.’  I lelje te veselinen pe.
042	LUK	015	025	A o phureder čhavo ćerela ine buti ki njiva.  I ko iriba, alo paše uzalo čher i šunđa bašaliba hem čheliba.
042	LUK	015	026	Tegani vičinđa jekhe sluga te pučel le so ulo adava.
042	LUK	015	027	O sluga phenđa lese: ‘To phral irinđa pe čhere.  To dad čhinđa e thuljarde telco adalese so dikhlja le dživde hem saste.’
042	LUK	015	028	I o phureder čhavo xoljanđa hem na manglja te đerdini ko čher.  Tegani lesoro dad iklilo hem molinđa le te đerdini.
042	LUK	015	029	A ov phenđa ple dadese: ‘Ače, sa edobor berša kandava tut sar robo hem niked na phagljum to lafi, a nijekhvar na dinđan man ni buzore te šaj mle amalencar te veselinav man.
042	LUK	015	030	A ked alo akava čhavo klo, kova xalja to imanje e kurvencar, tu čhinđan lese thuljarde telco.’
042	LUK	015	031	A lesoro dad phenđa lese: ‘Mlo čhavo, tu stalno injan mancar.  I sa soi mlo–kloi.
042	LUK	015	032	Ali, valjanđam ađahar te slavina hem te radujina amen adalese so akava, to phral, inele mulo, a akana dživdilo; inele našaldo, a akanai arakhlo!’”
042	LUK	016	001	O Isus ple učenikonenđe vaćerđa akaja paramiz: “Jekhe barvale manuše ine upravniko kole tužinde da xalja lesoro barvalipe.
042	LUK	016	002	I o barvalo vičinđa le hem phenđa lese: ‘So šunava tutar adava?  Ana maje o spisko kote pisinđan mle lovendar adalese so našti više te ćere buti kora mande sar upravniko!’
042	LUK	016	003	Tegani o upravniko phenđa ana peste: ‘So ka ćerav ked mlo gospodari ka cidel man tari buti?  Na injum kaderi te xandav, a lađava te prosinav.
042	LUK	016	004	Džanav so te ćerav te šaj o manuša priminen man pumenđe ano čhera ked ka ovav cidime tari buti.’
042	LUK	016	005	I vičinđa sa ple gospodaresere dužnikonen, i phenđa e prvonese: ‘Kobor aveja mle gospodarese?’
042	LUK	016	006	A ov phenđa: ‘Šel burija uljeja.’  Tegani o upravniko phenđa lese: ‘Siđar le o lil klo hem čhiv da aveja lese pinda.’
042	LUK	016	007	I pučlja avere: ‘A tu kobor aveja mle gospodarese?’  A ov phenđa: ‘Šel burija điveja.’  I olese da phenđa o upravniko: ‘Le o lil klo hem čhiv da aveja lese oftovardeš.’
042	LUK	016	008	I o gospodari pohvalinđa e nepoštenone upravniko so inele džando hem so ađahar postupinđa.  Akava mothoj dai o manuša oti akaja phuv po džande ko postupci premalo pumarende taro manuša oto svetlost.
042	LUK	016	009	Vaćerava tumenđe: ćeren o manuša te oven tumare amala ađahar so ka pomožinen lenđe akale phuvjakere barvalipnaja, te šaj, ked na ka ovel tumenđe više korisno adava barvalipe, te oven primime ano večna čhera ano nebo.
042	LUK	016	010	Kovai verno ano najtikore buća, ov ka ovel verno hem ano najbare; a kova nane pravedno ano najtikore buća, ov na ka ovel pravedno hem ano najbare.
042	LUK	016	011	Te na injen verna ano akala phuvjakoro barvalipe, ko ka mukel tumenđe ano vasta o čačimasoro barvalipe?
042	LUK	016	012	Te na injenle verna ano averesoro barvalipe, ko ka del tumen tumaro?
042	LUK	016	013	Nijekh sluga našti kandel duje gospodaren ko isto vreme.  Ili ka mrzini jekhe, a ka volini e dujtone; ili jekhese ka ovel poslušno, a e dujtone na ka podnosini.  Našti kanden hem e Devle hem o barvalipe ko isto vreme.”
042	LUK	016	014	Sa adava, so vaćerđa o Isus, šunde o fariseja kola volinde barvalipe, i asandile lese.
042	LUK	016	015	A o Isus phenđa lenđe: “Tumen injen adala so ćerena tumen pravedna anglo manuša, ali o Devel džanel dai tumare vile bišukar.  Jer soi but vredno e manušenđe, adavai gadno e Devlese.”
042	LUK	016	016	Tegani o Isus phenđa: “O Zakoni e Mojsijasoro hem o Lila e purane prorokonengere sikavena ine e manušen đi o aviba e Jovanesoro, a od tegani vaćeraja o Šukar lafi taro carstvo e Devlesoro hem terinaja sarijen te đerdinen ano leste.
042	LUK	016	017	A palem, angleder o nebo hem i phuv ka nakhen, negoli jekh slovo oto Zakoni e Mojsijasoro te properel, te našali plo autoritet.
042	LUK	016	018	Jekh primer: Kova tumendar mukela pla romnja hem lela avera, ćerela preljuba.  Hem kova lela romnja kola o rom muklja, isto ćerela preljuba.”
042	LUK	016	019	O Isus phenđa: “Inele nesavo barvalo manuš kova hurjela pe ine sa ano najšuže šeja hem taro dive ko dive xala ine najšukar xabinja.
042	LUK	016	020	Angli lesiri kapija sa ano čirevija pašljola ine nesavo čororo manuš palo anav Lazar.
042	LUK	016	021	Ov but manglja te čaljari pe okolestar so ačhola ine palo xajba e barvalesoro.  I ko sa adava, sar pašljola ine angli kapija, đi o diline đukle avena ine hem ližinena lesere čirevija.
042	LUK	016	022	Ked mulo o čororo, o anđelja legarde le e Avraamese ki angali.  I o barvalo da mulo hem inele parume.
042	LUK	016	023	I ano than e mulengoro, ano bare muke, o barvalo vazdinđa ple jaćha hem odural dikhlja e Avraame hem e Lazare lese ani angali.
042	LUK	016	024	Tegani vičinđa: ‘Pradade Avraame, smilujin tut maje hem bičhal e Lazare te čhivel plo upruno kotor e najestar ano pani hem te avel te šudrari mli čhib, adalese so but injum mučime ani akaja jag.’
042	LUK	016	025	A o Avraam phenđa: ‘Mlo čhavo, setin tut da priminđan to šukaripe tuće ko dživdipe, a o Lazar plo bišukaripe.  A akanai e Lazarese šukar akate, a tu mučineja tut.
042	LUK	016	026	Sem adava, isi bari provalija maškar amende hem tumende i te manglja neko te nakhel akatar kora tumende ili adathar kora amende, na ka šaj.’
042	LUK	016	027	A o barvalo phenđa: ‘Onda molinava tut, pradade Avraame, bičhal e Lazare mle dadese ko čher.
042	LUK	016	028	Adari isi man pandž phralja.  Nek o Lazar vaćeri lenđe te irinen pe taro pumare greja ko Devel, te na aven hem on ko akava than e mukengoro.’
042	LUK	016	029	A o Avraam phenđa: ‘Isi len o Zakoni e Mojsijasoro hem o Lila e purane prorokonengere.  Nek šunen olen!’
042	LUK	016	030	A ov phenđa: ‘Nane adava dovoljno, pradade Avraame!  Ali te alo lenđe neko taro mule, ka obratinen pe.’
042	LUK	016	031	I o Avraam phenđa lese: ‘Te na šunde adava so pisinđa o Mojsije hem o proroci, na ka šunen ni te neko uštino taro mule.’”
042	LUK	017	001	O Isus phenđa ple učenikonenđe: “O iskušenja čače ka aven, ali pharo okolese prekala kaste avena!
042	LUK	017	002	Olese ka ovel ine po šukar ki men te ovel lese phandlo baro bar hem te ovel frdime ano more, nego te ćerel jekh akale tikorendar te perel ano greh.
042	LUK	017	003	Arakhen tumen!  Te grešinđa nesavi verno osoba, vaćer laće so adava nane šukar, a te pokajinđa pe, oprostin laće.
042	LUK	017	004	I te efta puti ko dive grešini premala tute hem efta puti avela kora tute hem vaćeri će: ‘Kajinav man’, oprostin laće.”
042	LUK	017	005	O apostolja phende e Gospodese e Isusese: “De amen po bari vera!”
042	LUK	017	006	A o Gospod phenđa: “Te isi tumen vera tikori sar zrno oti gorušica, ka phenen ine akale kaštese: ‘Ikal tut oto koreno hem sadin tut ano more!’  I ka šunel tumen ine.
042	LUK	017	007	Kova tumendar ka phenel ine ple slugase, kova xandela ili arakhi e bakren, ked irini pe tari njiva: ‘Siđar ava akari hem beš te xas maro’?
042	LUK	017	008	Na li angleder ine ka phenel lese: ‘Ćer maje te xav, phand tut i kecelja hem kande man đikote xava hem pijava, a palo adava tu ka xas hem ka pije’?
042	LUK	017	009	Na li valjani te zahvalini e slugase adalese so ćerđa adava so ine lese phendo?  Na valjani.
042	LUK	017	010	Ađahar hem tumen, ked ćerena sa so phenđa tumenđe o Devel, vaćeren: ‘Amen injam sluge kolenđe na valjani te zahvalini pe!  Ćerđam samo soi amari buti!’”
042	LUK	017	011	I sar o Isus džala ine nakori diz Jerusalim, nakhino maškari regija Samarija hem i regija Galileja.
042	LUK	017	012	I sar đerdini ine ko nesavo gav, nakoro leste ale deš gubavci kola terdine po dur olestar
042	LUK	017	013	hem vičinde: “Isuse, Gospodarona, smilujin tut amenđe!”
042	LUK	017	014	Ked dikhlja len o Isus, phenđa lenđe: “Džan hem mothoven tumen e sveštenikonenđe!”  I sar ine džana dromeja, saslile tari guba.
042	LUK	017	015	I jekh olendar ked dikhlja so saslilo, irinđa pe koro Isus slavindoj e Devle oto sa o glaso.
042	LUK	017	016	Pelo anglo lesere pre mujeja đi phuv, zahvalindoj lese.  A ov inele Samarijanco.
042	LUK	017	017	Tegani o Isus pučlja: “Na li deš saslile?  A kaj pana okola enja?
042	LUK	017	018	Nijekh li olendar na aračhilo te irini pe hem te slavini e Devle, sem akava jekh kova čak nane ni Jevrejco?”
042	LUK	017	019	I phenđa e manušese: “Ušti hem dža!  Ti vera spasinđa tut!”
042	LUK	017	020	Jekh dive o fariseja pučle e Isuse ked ka avel o carstvo e Devlesoro.  O Isus phenđa lenđe: “O carstvo e Devlesoro na avela e znakonencar saven ka šaj te dikhen tumare jaćhencar.
042	LUK	017	021	Na ka šaj te phenel pe: ‘Ače akatei!’  ili ‘Eče adari!’  Adalese soi o carstvo e Devlesoro maškara tumende!”
042	LUK	017	022	Tegani phenđa ple učenikonenđe: “Avela o vreme ked ka mangen te dikhen jekh oto dive ked me, o Čhavo e Manušesoro, ka vladinav sar caro, ali na ka šaj te dikhen.
042	LUK	017	023	O manuša ka phenen tumenđe: ‘Eče adari!’  ili ‘Ače akatei!’  Ali ma džan olencar te roden man!
042	LUK	017	024	Adalese so o aviba e Manušesere Čhavesoro ko lesoro dive ka ovel sar i munja ked čhinela taro jekh krajo e nebosoro, a svetlini ko dujto.
042	LUK	017	025	Ali angleder adalestar valjani but te patinav hem te ovav odbacime akala generacijatar.
042	LUK	017	026	Hem sar so inele ano vreme ked o Noje živinđa, ađahar ka ovel hem ano vreme ked me, o Čhavo e Manušesoro, ka avav.
042	LUK	017	027	O manuša ine xana hem pijena, lena pe hem dena pe sa đi o dive ked o Noje đerdinđa ki barka.  Tegani alo o baro pani hem tasavđa sarijen kola na inele ani barka.
042	LUK	017	028	Ađahar da inele ano vreme ked o Lot živinđa.  O manuša ani diz Sodoma ine xana hem pijena, činena hem biknena, sadinena hem vazdena čhera.
042	LUK	017	029	A ko dive ked o Lot iklilo tari Sodoma, odupral sar bršin peli jag hem žuta bara save thabljona hem mudarđa sarijen kola ačhile ani diz.
042	LUK	017	030	Ađahar da o manuša na ka oven spremna ko dive ked me, o Čhavo e Manušesoro, ka avav.
042	LUK	017	031	Ko adava dive, ko ka ovel upro čher, a lesere stvarija ano čher, ma te huljel te lel len.  Ađahar da, ko ka ovel ki njiva, ma te irini pe čhere palo ple stvarija.
042	LUK	017	032	Setinen tumen so ulo e Lotesere romnjaće!
042	LUK	017	033	Ko dikhela te arakhi plo dživdipe, na ka ovel le večno dživdipe; a ko našali plo dživdipe, ka ovel le večno dživdipe.
042	LUK	017	034	Vaćerava tumenđe, ki adaja rat ked ka irinav, duj džene ka pašljon ko jekh than e pašljojbnasoro.  Jekhe ka lel pe, a e dujtone ka ačhaj pe.
042	LUK	017	035	Ka oven duj đuvlja kola zajedno ka ćeren xajbnase.  Jekha ka lel pe, a e dujtona ka ačhaj pe.
042	LUK	017	036	Duj murša ka ćeren buti ki njiva; jekhe ka lel pe, a e dujtone ka ačhaj pe.”
042	LUK	017	037	I on pučle e Isuse: “Kaj, Gospode?”  A ov phenđa lenđe: “Kaj isi mulo telo, adari čedena pe o lešinarija.”
042	LUK	018	001	Tegani o Isus vaćerđa ple učenikonenđe paramiz te sikaj len sar stalno valjani te molinen pe bizo te odustajinen.  Vaćerđa:
042	LUK	018	002	“Inele nesavo sudija ani jekh diz.  Na darandilo e Devlestar hem na ačhilo lese đi o manuša.
042	LUK	018	003	A inele hem nesavi udovica ani adaja diz.  Oj stalno avela ine koro leste hem molini le: ‘De man pravda anglo okova kova tužini man!’
042	LUK	018	004	Ov jekh vreme na manglja te pomožini laće.  Ali ked nakhlo nesavo vreme, phenđa korkoro pese: ‘Iako na darava e Devlestar hem na ačhilo maje đi o manuša,
042	LUK	018	005	ka dav pravda akala udovicaće, adalese so but puti avela kora mande, i te na avel više te dosadini man!’”
042	LUK	018	006	Tegani o Gospod o Isus phenđa: “Razmislinen adalestar so phenđa o nepravedno sudija!
042	LUK	018	007	O Devel li naka del pravda ple birimenđe kola rat hem dive molinena le?  Ov li ka ačhaj len te adžićeren?
042	LUK	018	008	Vaćerava tumenđe, ka del len pravda sigate.  Ali ked me, o Čhavo e Manušesoro, ka irinav ki phuv, ka arakhav li manušen kolen isi esavki vera?”
042	LUK	018	009	Tegani o Isus vaćerđa akaja paramiz okolenđe kola mislinde dai pravedna, a averen dikhle sar po tikoren pumendar:
042	LUK	018	010	“Duj manuša džele ko Hram te molinen pe: jekh fariseji, a o dujto cariniko.
042	LUK	018	011	O fariseji, terdindoj, molinđa pestar: ‘Devla, hvala će so na injum sar avera manuša: čora, nepravedna, preljubnici ili sar akava cariniko.
042	LUK	018	012	Postinava duj puti ano kurko; dava će dešto kotor oto sa so priminava.’
042	LUK	018	013	A o cariniko, terdindoj odural, na manglja ni te dikhel nakoro nebo, nego khuvela pe ine ko gruđa te mothoj pli tuga hem vaćeri: ‘Devla, ov milosno maje, e grešnikose!’
042	LUK	018	014	Vaćerava tumenđe: akava cariniko irinđa pe čhere opravdime anglo Devel, a na o fariseji!  Adalese so đijekh kova povazdela pe, ka ovel peravdo; a o ponizna ka oven povazdime.”
042	LUK	018	015	O manuša anena ine anglo Isus pumare tikore čhavoren te čhivel ple vasta upro lende hem te blagoslovini len.  I ked o učenici dikhle adava, vaćerena lenđe ine te na ćeren adava.
042	LUK	018	016	Ali o Isus vičinđa len angla peste vaćerindoj e učenikonenđe: “Muken e čhavoren te aven kora mande hem ma ispudinen len adalese so esavkenđe preperela o carstvo e Devlesoro!
042	LUK	018	017	Čače vaćerava tumenđe, kova na primini o carstvo e Devlesoro sar adala čhavore, naka đerdini ano leste.”
042	LUK	018	018	I nesavo šerutno e jevrejengoro pučlja e Isuse: “Učitelju šukareja, so valjani te ćerav te dobinav o večno dživdipe?”
042	LUK	018	019	A o Isus phenđa lese: “Sose vičineja man šukareja?  Samoi o Devel šukar.
042	LUK	018	020	O naredbe e Devlesere džane: ‘Ma ćer preljuba!’, ‘Ma mudar!’, ‘Ma čor!’, ‘Ma svedočin xovavne!’, ‘Poštujin te dade hem te daja!’”
042	LUK	018	021	Tegani o šerutno phenđa: “Sa adava ićerava pana taro tikoripe.”
042	LUK	018	022	Ko adava, o Isus phenđa lese: “Pana akava ačhola tut te ćere: biknin sa so isi tut, a o love de e čororenđe i ka adžićeri tut barvalipe ano nebo.  Tegani ava hem phir pala mande.”
042	LUK	018	023	A ov ked šunđa adava, rastužisalo adalese so na manglja te biknel plo baro barvalipe.
042	LUK	018	024	A ked dikhlja le o Isus sar rastužisalo, phenđa: “Kobori pharo e barvalenđe te đerdinen ko carstvo e Devlesoro!
042	LUK	018	025	Po lokhei e kamilaće te nakhel maškaro kan e suvjakoro nego e barvalese te đerdini ko carstvo e Devlesoro.”
042	LUK	018	026	A o manuša kola šunde adava, phende: “Kova onda šaj te ovel spasime?”
042	LUK	018	027	A o Isus phenđa lenđe: “So nane moguće e manušenđe, mogućei e Devlese.”
042	LUK	018	028	O Petar phenđa: “Ače, amen sa ačhavđam te dža pala tute.”
042	LUK	018	029	A o Isus phenđa lenđe, e učenikonenđe: “Čače vaćerava tumenđe, đijekh kova ačhavđa plo čher, ili e romnja, ili e phraljen, ili e dade hem e daja, ili e čhaven zbog o carstvo e Devlesoro,
042	LUK	018	030	ka primini po više ko akava sveto adalestar so ačhavđa hem ka primini o večno dživdipe ko sveto savo avela.”
042	LUK	018	031	O Isus cidinđa pe e dešuduje apostolencar ki strana hem phenđa lenđe: “Ače, džaja nakoro Jerusalim.  Adari ka ovel sa adava so o proroci pisinde ko Sveto Lil mandar, e Manušesere Čhavestar.
042	LUK	018	032	Ka den man ko manuša kola nane Jevreja.  On ka maren muj mancar, ka vređinen man hem ka čhungaren man.
042	LUK	018	033	Ka šibinen man hem ka mudaren man, ali o trito dive ka uštav taro mule.”
042	LUK	018	034	O učenici na xalile ništa adalestar so o Isus vaćerđa lenđe.  O značenje adale lafonengoro inele garavdo olendar i na džande sostar o Isus vaćeri.
042	LUK	018	035	Ked o Isus alo paše uzali diz Jerihon, uzalo drom bešela ine nesavo kororo manuš hem prosini.
042	LUK	018	036	Ked o kororo manuš šunđa sar o narodo nakhela, raspučlja pe soi adava.
042	LUK	018	037	I phende lese so o Isus o Nazarećanin nakhela.
042	LUK	018	038	Tegani o kororo vičinđa: “Isuse, Čhaveja Davidesereja, smilujin tut maje!”
042	LUK	018	039	A o manuša kola phirde anglo Isus phende lese te traini, ali ov pana po zorale vičinđa: “Čhaveja Davidesereja, smilujin tut maje!”
042	LUK	018	040	Tegani o Isus terdino hem naredinđa te anen e korore anglo leste.  I ked ande le, o Isus pučlja le:
042	LUK	018	041	“So mangeja te ćerav će?”  A o kororo phenđa: “Gospode, mangava te dikhav.”
042	LUK	018	042	I o Isus phenđa lese: “Dikh!  Sasljardo injan adalese so verujinđan.”
042	LUK	018	043	I otojekhvar o kororo šaj ine te dikhel hem phirđa palo Isus slavindoj e Devle.  I sa o manuša kola dikhle adava so ulo zahvalinde e Devlese.
042	LUK	019	001	O Isus đerdinđa ani diz Jerihon.  I sar ine nakhela maškari diz,
042	LUK	019	002	alo nesavo manuš palo anav Zakej te dikhel le.  O Zakej inele jekh taro šerutne e carinikonengere ani diz hem inele barvalo.
042	LUK	019	003	Ov ćerela ine nesar te dikhel koi adava o Isus, ali našti ine taro narodo adalese so inele pretičkoro.
042	LUK	019	004	Adalese prastandilo po anglal hem uklinđa upro e smokvakoro kaš te šaj dikhel e Isuse adalese so džanđa da valjani te nakhel adathar.
042	LUK	019	005	A ked o Isus reslo adari, dikhlja upre hem phenđa lese: “Zakej, hulji sigate!  Avdive valjani te ovav ano to čher.”
042	LUK	019	006	I o Zakej huljilo sigate hem anđa le čhere kora peste radosno.
042	LUK	019	007	Sa o manuša kola dikhle adava vaćerde e Isusestar so na valjanđa te džal te bešel e grešnikoja lese ano čher.
042	LUK	019	008	A o Zakej terdino hem phenđa e Gospodese e Isusese: “Ače, Gospode, ekvaš oto barvalipe mlo ka dav e čororenđe, a te nekas xovavđum, ka irinav lese štar puti više.”
042	LUK	019	009	A ko adava, o Isus phenđa lese: “Avdive o Devel anđa o spasenje ano akava čher, adalese soi hem o Zakej potomko e Avraamesoro.
042	LUK	019	010	Me, o Čhavo e Manušesoro, aljum te rodav hem te spasinav e našalden!”
042	LUK	019	011	But manuša šunena ine adava so o Isus vaćerđa.  I sar o Isus inele paše uzalo Jerusalim, o manuša mislinde da o carstvo e Devlesoro otojekhvar ka mothoj pe.  Adalese so ađahar mislinde, o Isus phenđa lenđe pana jekh paramiz:
042	LUK	019	012	“Inele jekh ugledno manuš kova spremisalo te džal ki durutni phuv koro jekh baro vladari kova ka čhivel le zako caro upri lesiri phuv, a palo adava te irini pe čhere.
042	LUK	019	013	I vičinđa ple deše slugen, dinđa len po ekvaš kilo srebro hem phenđa lenđe: ‘Ćeren maje više love ađahar so ka ćeren buti adaleja đikote na avava.’  I dželo ko drom.
042	LUK	019	014	A o manuša oti lesiri phuv mrzinde le i bičhalde pumare manušen koro baro vladari vaćerindoj: ‘Na mangaja akale te ovel amaro caro.’
042	LUK	019	015	Ked o ugledno manuš irinđa pe sar caro, terinđa te vičinen koro leste okole slugen, kolenđe dinđa love, te dikhel kobor love ćerde lese.
042	LUK	019	016	O prvo sluga alo vaćerindoj: ‘Gospodarona, oto love save dinđan man, ćerđum deš puti edobor.’
042	LUK	019	017	I ov phenđa lese: ‘But šukar.  Tu injan šukar sluga!  Adalese so injanle maje verno ko najxari, dava tut te vladine upro deš dizja!’
042	LUK	019	018	O dujto sluga alo vaćerindoj: ‘Gospodarona, oto love save dinđan man, ćerđum pandž puti edobor.’
042	LUK	019	019	I lese phenđa: ‘Dava tut te vladine upro pandž dizja!’
042	LUK	019	020	O trito sluga alo vaćerindoj: ‘Gospodarona, ače te love save dinđan man.  Garavđum len ano jekh kotor e šejengoro.
042	LUK	019	021	Ćerđum ađahar adalese so darandiljum tutar so injan strogo manuš.  Leja so nane klo hem čedeja so avera manuša sejinđe.’
042	LUK	019	022	A ov phenđa lese: ‘Tu na injan šukar sluga!  Palo te lafija ka sudinav tut.  Te džanđan so injum strogo manuš, da lava so nane mlo hem čedava so avera sejinđe,
042	LUK	019	023	sose onda na dinđan mle love ki kamata?  Đi akana ka ovel man ine više love save ka lav ine avindoj čhere.’
042	LUK	019	024	Tegani phenđa okolenđe kola terdine uzalo leste: ‘Len akale slugastar o love hem den len okolese kas isi deš puti edobor!’
042	LUK	019	025	A on inele protiv hem phende: ‘Ali, gospodarona, ole već isi pandž kilja srebro.’
042	LUK	019	026	O caro phenđa: ‘Dikhena da đijekhe kas isi, ka del pe lese pana, a okole kas nane ka lel pe lestar hem okova xari so isi le.
042	LUK	019	027	A okolen mle dušmanjen, so na mangle te ovav lengoro caro, anen akari hem čhinen len angla mande!’”
042	LUK	019	028	I ked vaćerđa lenđe adava, o Isus dželo nakoro Jerusalim phirindoj anglo ple učenici.
042	LUK	019	029	Ked alo paše uzalo gava Vitfaga hem Vitanija, uzali gora vičimi E maslinakiri, bičhalđa duje učenikonen”
042	LUK	019	030	vaćerindoj: “Džan ko adava gav savoi angla tumende.  I ked ka đerdinen, ka arakhen phandle terne xere upro saveste pana nijekh manuš na beštino.  Phraven le hem anen le akari.
042	LUK	019	031	Te neko pučlja tumen: ‘Sose phravena le?’, vaćeren lese: ‘E Gospodarese valjani.’”
042	LUK	019	032	On džele hem arakhle ađahar sar so phenđa lenđe o Isus.
042	LUK	019	033	I sar phravena ine e terne xere, o manuša, kasoro inele o terno xer, pučle len: “Sose phravena e terne xere?”
042	LUK	019	034	A on phende: “E Gospodarese valjani.”
042	LUK	019	035	I ande e xere anglo Isus.  Čhivde pumare fostanja upro xer hem pomožinde e Isusese te uštel upro leste.
042	LUK	019	036	I sar džala ine anglal bešindoj upro xer, o manuša dinde le čast ađahar so buljarena ine pumare fostanja upro drom anglo leste.
042	LUK	019	037	A ked alo paše uzalo than kotar huljela pe ine tari E maslinakiri gora, sa o učenici so inele adari lelje radosno hem oto sa o glaso te slavinen e Devle zako sa o čudesija save dikhle,
042	LUK	019	038	vaćerindoj: “Blagoslovime o Caro kova avela ano anav e Gospodesoro!  Nek ovel mir ano nebo hem slava e Devlese ko učipe!”
042	LUK	019	039	Tegani nesave fariseja, kola inele maškaro lende, phende e Isusese: “Učitelju, phen te učenikonenđe te na vaćeren adava.”
042	LUK	019	040	A o Isus phenđa lenđe: “Phenava tumenđe, te trainde on, o bara ka vičinen slavindoj!”
042	LUK	019	041	I ked o Isus alo paše uzalo Jerusalim, dikhindoj i diz, runđa laće
042	LUK	019	042	vaćerindoj: “Oh, so bi mangava hem tu avdive te džane so ka anel će mir!  Ali akanai garavdo te jaćhendar.
042	LUK	019	043	Ka aven o dive ked te dušmanja ka čhiven će barikade, ka opkolinen tut hem taro sa o strane ka pritiskinen tut.
042	LUK	019	044	Ka uništinen hem tut hem te dizutnen.  Naka ačhaven ni jekh bar ko lesoro than adalese so na pendžarđan o vreme ked o Devel alo te spasini tut.”
042	LUK	019	045	Ked o Isus alo ano Jerusalim, đerdinđa ano boro e hramesoro hem lelja te ispudini adathar okolen so biknena.
042	LUK	019	046	Phenđa lenđe: “Pisimei ko Sveto lil: ‘O čher mlo ka ovel than kote o manuša ka molinen pe’, a tumen ćerđen lestar ‘than kote čedena pe o čora!’”
042	LUK	019	047	I oto dive ko dive, o Isus sikavđa e manušen ano boro e hramesoro.  A o šerutne sveštenici hem o učitelja e Mojsijasere zakonestar zajedno e narodosere starešinencar rodena ine sar te ćeren o Isus te ovel mudardo,
042	LUK	019	048	ali na arakhle so te ćeren adalese so sa o manuša pažljivo šunena ine lesoro sikaviba.
042	LUK	020	001	I jekhvar sar o Isus sikaj ine e manušen ano boro e hramesoro hem vaćeri lenđe ine o Šukar lafi, ale uzalo leste o šerutne sveštenici, o učitelja e Mojsijasere zakonestar hem o starešine
042	LUK	020	002	hem pučle le: “Vaćer amenđe kotar tuće pravo te ćere akava?  Ko dinđa tut pravo?”
042	LUK	020	003	A o Isus phenđa lenđe: “Hem me tumen ka pučav nešto.  Vaćeren maje:
042	LUK	020	004	Ko dinđa pravo e Jovanese te krstini e manušen, o Devel kovai ano nebo ili o manuša?”
042	LUK	020	005	A on raspravinde pe maškara pumende vaćerindoj: “Te phenđam ‘o Devel kovai ano nebo’, ov ka pučel amen sose onda na verujinđam lese.
042	LUK	020	006	A te phenđam ‘o manuša’, sa o manuša ka mudaren amen ađahar so ka frden bara upra amende, adalese soi uverime da o Jovan inele proroko.”
042	LUK	020	007	Adalese phende e Isusese da na džanen ko dinđa pravo e Jovanese.
042	LUK	020	008	I o Isus phenđa lenđe: “Ni me onda na ka phenav tumenđe kotar maje pravo akava te ćerav.”
042	LUK	020	009	Tegani o Isus lelja te vaćeri e narodose akaja paramiz: “Nesavo manuš sadinđa vinograd, iznajminđa le e vinogradarenđe hem dželo ko drom ko but vreme.
042	LUK	020	010	I ked alo o vreme te čeden pe o drakha, bičhalđa e sluga koro vinogradarija te šaj den le oto bijandipe e drakhakoro sar so dogovorinde pe.  Ali o vinogradarija marde le hem bičhalde le palal čuče vastencar.
042	LUK	020	011	I o gospodari bičhalđa avere sluga.  Ali on hem ole marde, lađarde le hem bičhalde le palal čuče vastencar.
042	LUK	020	012	I palem o gospodari bičhalđa koro lende avere sluga.  A on ćerde le ko rata hem frdinde le avri taro vinograd.
042	LUK	020	013	Tegani o gospodari oto vinograd mislinđa pe so te ćerel, i phenđa: ‘Ka bičhalav lenđe mle mangle čhave.  Šaj ole ka poštujinen.’
042	LUK	020	014	Ali ked o vinogradarija dikhle le, vaćerde maškara pumende: ‘Akavai o nasledniko.  Hajde te mudara le hem amenđe te ačhol o nasledstvo.’
042	LUK	020	015	I frdinde le avri taro vinograd hem mudarde le.  So mislinena, so ka ćerel o gospodari adale vinogradarenđe?
042	LUK	020	016	Ka avel hem ka mudari len, a o vinograd ka iznajmini averenđe.”  I okola kola šunde adaja paramiz, phende: “Te na del o Devel adava te ovel!”
042	LUK	020	017	A o Isus dikhlja ano lende hem phenđa: “A so onda značini adava soi pisime e Mesijastar ano Sveto Lil: ‘O bar savo frdinde o zidarija ulo najbitno bar e čheresoro’?
042	LUK	020	018	Đijekh kova perela upro adava bar, ka phagel pe, a te pelo adava bar upra nekaste, ka zgnječini le.”
042	LUK	020	019	A o učitelja e Mojsijasere zakonestar hem o šerutne sveštenici mangle tegani te dolen e Isuse, adalese so džande da adaja paramiz oto bišukar vinogradarija vaćeri olendar, ali darandile e manušendar.
042	LUK	020	020	O učitelja e Mojsijasere zakonestar hem o šerutne sveštenici posmatrinena ine e Isuse.  Bičhalde koro leste špijunen, kola ćerde pe dai iskrena, te tužinen le da vaćerđa nešto bišukar i te šaj preden le ko upravniko e rimesoro te osudini le.
042	LUK	020	021	I o špijunja pučle e Isuse: “Učitelju, džanaja da vaćereja hem sikaveja šukar hem na dikheja kovai kova, nego čačimase sikaveja o drom e Devlesoro.
042	LUK	020	022	Valjani li amen o Jevreja te platina o porez e rimesere carose ili na?”
042	LUK	020	023	A o Isus džanđa so on mangle te prevarinen le i phenđa lenđe:
042	LUK	020	024	“Mothoven maje i kovanica savaja platinena o porez.  Kasiri slika hem kasoro anav isi la?”  A on phende: “E carosoro.”
042	LUK	020	025	Tegani o Isus phenđa lenđe: “Onda, den e carose okova so preperela e carose, a e Devlese okova so preperela e Devlese.”
042	LUK	020	026	I ađahar o špijunja našti ine te arakhen ništa bišukar ano okova so o Isus vaćerđa i trainde adalese so inele zadivime lesere vaćeribnaja.
042	LUK	020	027	I nesave sadukeja ale koro Isus.  O sadukeja inele okola kola vaćerena da niko na ka uštel taro mule.  On pučle e Isuse:
042	LUK	020	028	“Učitelju, o Mojsije amenđe e Jevrejenđe phenđa so te ćerel o manuš te mulo lesoro phral kova pala peste ačhavđa romnja bizo čhave.  Adava manuš valjani te lel ple mule phralesere romnja te šaj oj te bijani čhave kova ka nasledini o barvalipe e mulesoro hem ka akhari lesoro anav.
042	LUK	020	029	Ađahar, inele efta phralja.  O prvo lelja romnja i mulo, a na ačhavđa pala peste čhaven.
042	LUK	020	030	O dujto phral lelja ple mule phralesere romnja, ali hem ov mulo.
042	LUK	020	031	Tegani o trito phral lelja adala romnja i mulo hem ađahar sa avera phralja.  I nijekh olendar na ačhavđa čhaven pala peste.
042	LUK	020	032	Ko kraj muli hem i romni.
042	LUK	020	033	Kasiri onda romni oj ka ovel ked ka uštel pe taro mule, a inele dindi ko sa o efta phralja?”
042	LUK	020	034	O Isus phenđa lenđe: “O manuša ko akava sveto lena pe hem dena pe.
042	LUK	020	035	A okola kolen o Devel smatrini dai dostojna te oven vazdime taro mule hem te živinen ko sveto savo avela, ni ka len pe ni ka den pe.
042	LUK	020	036	Adalese so našti više ni te meren: ka oven sar o anđelja.  On ka oven čhave e Devlesere, adalese so o Devel ka vazdel len taro mule.
042	LUK	020	037	A so o mule uštena, mothovđa hem o Mojsije ked ko than oto Sveto Lil kote pisini oto grmo savo ine thabljola, o Gospod vaćeri dai ‘Devel e Avraamesoro, e Isaakesoro hem e Jakovesoro’ iako tegani inele mule.
042	LUK	020	038	A o Devel nane Devel e mulengoro, nego Devel e dživdengoro.  Adalese soi e Devlese on pana dživde.”
042	LUK	020	039	Nesave učitelja e Mojsijasere zakonestar phende e Isusese: “Učitelju, šukar vaćerđan!”
042	LUK	020	040	I darandile te pučen le bilo so aver.
042	LUK	020	041	Tegani o Isus pučlja okolen so ine šunena le: “Sar šaj o učitelja e Mojsijasere zakonestar te vaćeren dai o Mesija samo e carosoro e Davidesoro potomko?
042	LUK	020	042	A korkoro o David phenela ano Lil oto Psalmija: ‘Phenđa o Gospod mle Gospodese e Mesijase: Beš ko počasno than uzala mande
042	LUK	020	043	đikote na pašljarava te dušmanjen talo te pre!’
042	LUK	020	044	O David e Mesija vičini ‘Gospode’.  Sar onda o Mesija šaj te ovel lesoro potomko?”
042	LUK	020	045	Tegani anglo sa o manuša, o Isus phenđa ple učenikonenđe:
042	LUK	020	046	“Arakhen tumen e učiteljendar e Mojsijasere zakonestar!  On volinena te phiren hurjavde ano bare fostanja te dičhol dai pobožna hem te pozdravinen len o manuša ko trgija.  Volinena te bešen ko anglune thana ano sinagoge hem ko gozbe.
042	LUK	020	047	Ko xovavne lena e udovicendar okova so isi len, hem molinena bare molitve sar te dikhen len o manuša dai pobožna.  On ka oven po zorale kaznime nego avera manuša.”
042	LUK	021	001	Na nakhlo but palo adava, o Isus dikhela ine sar o barvale manuša avena ko Hram hem čhivena love ani kutija zako čediba.
042	LUK	021	002	Ađahar dikhlja hem jekha čorora udovica sar čhivela samo duj tikore kovanice.
042	LUK	021	003	Tegani phenđa: “Čače vaćerava tumenđe, akaja čorori udovica čhivđa više sarijendar.
042	LUK	021	004	Adalese so sare akala dinde oto buderi so isi len, a oj, kojai čorori, dinđa sa so inola.”
042	LUK	021	005	I sar nesave učenici vaćerena ine adalestar sari o Hram šukar ukrasime šuže bare barencar hem e daronencar, o Isus phenđa:
042	LUK	021	006	“Ka avel o dive ked oto sa akava so dikhena naka ačhol ni bar upro bar.  Đijekh ka ovel peravdo.”
042	LUK	021	007	I on pučle e Isuse: “Učitelju, ked adava ka ovel?  So ka mothoj amenđe da alo adava dive?”
042	LUK	021	008	A o Isus phenđa: “Dikhen te na oven xovavde.  Adalese so but džene ka aven ano mlo anav vaćerindoj: ‘Me injum o Hrist’ hem: ‘Alo paše o kraj akale vremesoro.’  Ma džan palo lende!
042	LUK	021	009	A ked šunena zako mariba hem zako pobune, ma te daran.  Adalese so prvo adava valjani te ovel, ali nane odmah o kraj.”
042	LUK	021	010	Tegani phenđa lenđe: “O manuša ka maren pe e manušencar hem o carstvo e carstvoja.
042	LUK	021	011	Ko but thana ka oven bare zemljotresija, bokhalipe hem zaraze.  Ka mothoven pe čudesna znakija ko nebo savendar o manuša ka daran.
042	LUK	021	012	Ali angleder sa adava, tumen ka oven dolime hem jurime, ka oven legarde ko sudo ano sinagoge hem ko phandlipe.  Ka legaren tumen anglo carija hem anglo vladarija adalese so injen mle učenici.
042	LUK	021	013	Adava ka ovel tumenđe te šaj svedočinen lenđe mandar.
042	LUK	021	014	Adalese pana akana odlučinen te na planirinen save lafonencar te braninen tumen.
042	LUK	021	015	Adalese so me ka dav tumen mudra lafija ko save nijekh tumaro protivniko na ka šaj te irini lafi.
042	LUK	021	016	Ka izdajinen tumen hem tumare dada, tumare daja, tumare phralja, tumaro jeri hem tumare amala; hem nesaven tumendar ka mudaren.
042	LUK	021	017	I sare ka mrzinen tumen adalese so injen mle učenici,
042	LUK	021	018	ali niko naka šaj te uništini tumen, čak ni jekh bal tumare šerestar na ka ovel uništime.
042	LUK	021	019	Adaleja so ka ačhoven maje verna, ka dobinen o večno dživdipe.”
042	LUK	021	020	O Isus phenđa hem akava: “I ked ka dikhen sar o Jerusalim opkolime e vojskendar, te džanen da alo lesoro vreme te ovel uništime.
042	LUK	021	021	Tegani okola kola živinena ani e judejakiri regija nek našen ko gore.  Okola kola živinena ano Jerusalim nek ikljon avri, a kolai avri, te na đerdinen ani diz.
042	LUK	021	022	Adalese so adala ka oven o dive ked o Devel ka kaznini e manušen.  Ađahar ka ovel te šaj pherđol sa so o proroci pisinde ko Sveto Lil.
042	LUK	021	023	Jao e khamnjenđe hem okolenđe kola dena čuči ko adala dive!  Adalese so baro bišukaripe ka ovel upri phuv hem o Devel ka ovel but xoljame hem ka kaznini akale narodo.
042	LUK	021	024	Nesave olendar ka oven mudarde, a avera ka oven legarde ko phandlipe maškaro sa o nacije.  O Jerusalim ka ovel gazime e poganendar sa đikote na nakhela e poganengoro vreme.”
042	LUK	021	025	O Isus phenđa hem akava: “I ka oven čudna znakija ko kham, ko masek hem ko čerenja, a ki phuv o nacije na ka džanen so te ćeren oti dar zbog adava so o more ka ćerel glasna zvukija hem bare talasija.
042	LUK	021	026	O manuša ka meren oti dar hem oto adžićeriba o bišukaripe so avela ki phuv, adalese so o zoralipa e nebosere ka oven potresime.
042	LUK	021	027	Tegani sare ka dikhen man, e Čhave e Manušesere, sar avava upro oblako ano baro zoralipe hem ani slava.
042	LUK	021	028	Ked sa adava ka počini te ovel, terđoven ko pre bizi dar hem vazden tumare šere adalese so o Devel sigende ka oslobodini tumen.”
042	LUK	021	029	Tegani o Isus phenđa lenđe akaja paramiz: “Dikhen i smokva ili bilo savo aver kaš.
042	LUK	021	030	Ked dikhena da ikljona listija upro leste, korkore džanen dai paše o linaj.
042	LUK	021	031	Ađahar hem tumen ked dikhena da ovela adava so phenđum tumenđe, te džanen dai o carstvo e Devlesoro paše.
042	LUK	021	032	Čače vaćerava tumenđe, akaja generacija naka nakhel đikote sa adava na ovela.
042	LUK	021	033	O nebo hem i phuv ka nakhen, ali mle lafija niked naka nakhen.”
042	LUK	021	034	I o Isus phenđa lenđe: “Arakhen tumen te na oven tumare gođa zaokupirime pibnaja, maćojbnaja hem akale dživdipasere brigencar i te resel tumen otojekhvar adava dive.
042	LUK	021	035	Adalese so adava dive ka avel sar zamka upro sa o manuša ki phuv.
042	LUK	021	036	Adalese oven džangale hem stalno molinen te nakhaven sa adava so valjani te ovel hem te šaj terđon radosno angla mande, anglo Čhavo e Manušesoro.”
042	LUK	021	037	Diveja o Isus sikaj ine ano Hram, a raćaja ikljola ine tari diz hem džala te raćari ki gora vičimi E maslinakiri.
042	LUK	021	038	I but manuša sabajleja džana ine ko Hram te šunen e Isuse sar sikaj.
042	LUK	022	001	Avela ine paše i Pasha, savi inele prvo dive oto Prazniko e bikvascone marengoro.
042	LUK	022	002	O šerutne sveštenici hem o učitelja e Mojsijasere zakonestar rodena ine sar te ćeren o Isus te ovel mudardo, ali darandile e narodostar.
042	LUK	022	003	Tegani o Sotoni đerdinđa ano Juda vičime Iskariot kova inele jekh oto dešuduj apostolja e Isusesere.
042	LUK	022	004	Ov dželo koro šerutne sveštenici hem koro narednici e hramesere hem dogovorinđa pe olencar sar te predel lenđe e Isuse.
042	LUK	022	005	On ule radosna hem phende e Judase da ka den le love.
042	LUK	022	006	I ov pristaninđa.  I ađahar lelja te rodel šukar momenti te izdajini e Isuse ked na ka oven but manuša uzalo leste.
042	LUK	022	007	Ked alo o prvo dive oto Prazniko e bikvascone marengoro, ko savo valjanđa te čhinel pe bakrore zaki Pasha,
042	LUK	022	008	o Isus phenđa e Petrese hem e Jovanese: “Džan hem ćeren amenđe e pashakoro xajba te šaj te xa.”
042	LUK	022	009	A on phende lese: “Kaj mangeja te ćera la?”
042	LUK	022	010	Ov phenđa lenđe: “Šunen.  So ka đerdinen ki diz Jerusalim, ka resel tumen jekh manuš kova akhari pani ano khoro.  Džan palo leste.  Ko čher ko savo ka đerdini
042	LUK	022	011	roden e čherutne hem vaćeren lese: ‘O učitelj pučela ki savi soba šaj te xal e pashakoro xajba ple učenikonencar?’
042	LUK	022	012	I ov ka mothoj tumenđe i bari upruni soba savi već pripremime.  Adari čhiven amenđe zako xajba.”
042	LUK	022	013	I on džele hem arakhle sa ađahar sar so phenđa lenđe o Isus i adari čhivde zako xajba e pashakoro.
042	LUK	022	014	I ked alo o vreme te xal pe i Pasha, o Isus čhivđa pe uzalo astali ple apostolencar.
042	LUK	022	015	I phenđa lenđe: “Edobor zorale mangljum te xav akaja pasha tumencar angleder nego so ka ovav mučime hem mudardo.
042	LUK	022	016	Adalese so, vaćerava tumenđe, na ka xav aver Pasha đikote lakoro čačimasoro značenje na pherđola ano carstvo e Devlesoro.”
042	LUK	022	017	Tegani lelja i čaša e moljaja, zahvalinđa e Devlese hem phenđa e apostolenđe: “Len akaja mol hem ulaven la maškara tumende.
042	LUK	022	018	Adalese so, vaćerava tumenđe, naka pijav više mol đikote o carstvo e Devlesoro na avela.”
042	LUK	022	019	I lelja o maro, zahvalinđa e Devlese, phaglja le hem ulavđa le e apostolenđe vaćerindoj: “Akavai mlo telo savo dela pe tumenđe.  Akava nastavinen te ćeren te setinen tumen mandar.”
042	LUK	022	020	Ađahar lelja hem i čaša e moljaja palo xajba, vaćerindoj: “Akaja čaša e moljaja nevoi savez ano mlo rat savo čhorela pe tumenđe.
042	LUK	022	021	Ali ače, o manuš kova ka izdajini man mancari uzalo astali.
042	LUK	022	022	Adalese so, me, o Čhavo e Manušesoro, valjani te merav sar soi odredime, ali jao okole manušese kova ka izdajini man!”
042	LUK	022	023	I o apostolja lelje te pučen pe maškara pumende kova olendar šaj te ovel adava so ka ćerel ađahar nešto.
042	LUK	022	024	I o apostolja lelje te raspravinen pe kovai olendar najbaro.
042	LUK	022	025	A o Isus phenđa lenđe: “E poganengere carija vladinena upro lende hem o vladarija lengere pumen vičinena ‘manuša kola ćerena šukaripe’.
042	LUK	022	026	Ali tumen ma oven esavke!  Nego, o najbaro maškara tumende nek ovel sar najtikoro, a o vođa nek ovel sar sluga.
042	LUK	022	027	A kovai po baro?  Okova kovai uzalo astali ili okova kova kandela le?  Ini okova kovai uzalo astali?  A me maškara tumende injum sar okova kova kandela.
042	LUK	022	028	Tumen injen adala kola ačhile mancar ano mle iskušenja.
042	LUK	022	029	I me dava tumen autoritet te vladinen ano carstvo, sar so mlo Dad o Devel dinđa man:
042	LUK	022	030	te xan hem te pijen maje uzalo astali ano carstvo mlo, hem te bešen ko tronja te vladinen upro dešuduj plemija e Izraelesere.”
042	LUK	022	031	O Isus phenđa: “Simone, Simone, ače o Sotoni rodinđa e Devlestar te mukel lese te proverini tumari vera ana mande sar ked neko čhorela o điv maškari sita.
042	LUK	022	032	Ali me molinđum tuće te ačhol ti vera ana mande.  Džanav da ka xovave da na pendžareja man, ali ked ka irine ti vera ana mande, zorjar te phraljengiri vera.”
042	LUK	022	033	A ov phenđa lese: “Gospode, injum spremno te džav tuja hem ko phandlipe hem ko meriba.”
042	LUK	022	034	A o Isus phenđa: “Vaćerava će, Petre, o bašno na ka đilabi avdive đikote trin puti naka xovave da na pendžareja man.”
042	LUK	022	035	I phenđa e apostolenđe: “Ked bičhalđum tumen ko drom bizo kese lovencar, bizo torbe hem bizi buderi obuća, na li falinđa tumenđe nešto?”  A on phende: “Ništa.”
042	LUK	022	036	Tegani o Isus phenđa lenđe: “Ali akana kas isi kesa e lovencar, nek lel la!  Ađahar hem i torba!  A kas nane mači, nek biknel plo fostani hem nek činelfse jekh.
042	LUK	022	037	Adalese so, vaćerava tumenđe, valjani te pherđol adava soi mandar pisime ko Sveto Lil: ‘Dikhle le sar jekhe okolendar kola ćerena bišukaripe.’  Čače, pherđola sa soi pisime mandar.”
042	LUK	022	038	A on phende: “Gospode, ače isi amen duj mačija!”  A ov phenđa: “Šukari!”
042	LUK	022	039	I iklindoj adathar, palo plo adeti, dželo ki E maslinakiri gora.  Oleja džele hem lesere učenici.
042	LUK	022	040	I ked resle adari, phenđa lenđe: “Molinen tumen te na peren ko iskušenje!”
042	LUK	022	041	I cidinđa pe dur olendar, edobor kobor šaj te frdel pe o bar, pelo ko kočija hem molinđa pe e Devlese,
042	LUK	022	042	vaćerindoj: “Dade!  Te mangeja, cide akaja čaša e patnjaja mandar, te na pijav olatar.  Ali, nek ovel pali ti volja, a na pali mli.”
042	LUK	022	043	Tegani o anđeo mothovđa pe lese taro nebo hem hrabrinđa le.
042	LUK	022	044	A ked inele ani po bari patnja, po zorale molinđa pe.  Lesoro znoj ulo sar kapke oto rat save perena ine upri phuv.
042	LUK	022	045	I pali molitva uštino, alo đi ple učenici hem arakhlja len sar sovena adalese so inele umorna taro tugujiba.
042	LUK	022	046	Tegani phenđa lenđe: “Sose sovena?  Ušten hem molinen tumen te na peren ko iskušenje!”
042	LUK	022	047	Sar pana o Isus vaćeri ine adava, ale nakoro leste but manuša kolen anđa o Juda kova inele jekh oto dešuduj apostolja.  Ov alo koro Isus te čumudini le ki čham.
042	LUK	022	048	A o Isus pučlja le: “Judo, čumudipnaja li predeja man, e Čhave e Manušesere?”
042	LUK	022	049	Ked o učenici kola inele adari dikhle so o Isus ka ovel dolime, pučle le: “Gospode, te napadina len li e mačencar?”
042	LUK	022	050	I jekh olendar khuvđa mačeja e šerutne sveštenikosere sluga hem čhinđa lesoro desno kan.
042	LUK	022	051	A o Isus phenđa ple učenikonenđe: “Ačhaven tumen adalestar!  Muken len te ćeren adava!”  I čhivđa plo vas ko than kote o sluga inele čhindo hem sasljarđa le.
042	LUK	022	052	Tegani phenđa okolenđe so ale te dolen le, e šerutne sveštenikonenđe, e hramesere narednikonenđe hem e starešinenđe: “Mačencar hem kaštencar aljen pala mande sar palo pobunjeniko.
042	LUK	022	053	Divencar injumle tumencar ano Hram, i na dolinđen man.  Ali akavai tumaro vreme hem o zoralipe e tominakoro vladini.”
042	LUK	022	054	I dolinde e Isuse hem adathar legarde le ko čher e šerutne sveštenikosoro.  A o Petar odural džala ine palo lende.
042	LUK	022	055	Ked resle, tharde jag ko maškar e borosoro hem bešle uzalo late.  O Petar bešlo olencar.
042	LUK	022	056	I nesavi sluškinja dikhlja le sar bešela uzali jag, i po šukar dikhlja ano leste hem phenđa: “I akava inele e dolime manušeja!”
042	LUK	022	057	A o Petar xovavđa vaćerindoj: “Đuvlije, na pendžarava le!”
042	LUK	022	058	Na nakhlo but palo adava, dikhlja le nesavo aver manuš hem phenđa: “I tu injan jekh okolendar kola inele e dolime manušeja!”  A o Petar phenđa: “Manušeja, na injum!”
042	LUK	022	059	I ked nakhlo đi ko jekh sati, aver nesavo odlučime phenđa: “Čače akava inele e dolime manušeja, adalese soi hem ov Galilejco!”
042	LUK	022	060	A o Petar phenđa: “Manušeja, na džanav sostar vaćereja!”  I ko adava momenti, sar pana ine vaćeri, o bašno đilabđa.
042	LUK	022	061	Tegani o Gospod o Isus irinđa pe hem dikhlja ano Petar, a o Petar setinđa pe lesere lafonendar: “Vaćerava će, Petre, angleder so o bašno avdive ka đilabi, trin puti ka xovave da na pendžareja man.”
042	LUK	022	062	I iklilo taro boro hem zorale runđa.
042	LUK	022	063	O čuvarija lelje te maren muj e Isuseja hem te maren le.
042	LUK	022	064	Učharde lesere jaćha hem phende lese: “Prorokujin ko khuvđa tut!”
042	LUK	022	065	I bute avere lafonecar vređinena ine e Isuse.
042	LUK	022	066	Ked dislilo, čedinde pe o starešine e jevrejengere, o šerutne sveštenici hem o učitelja e Mojsijasere zakonestar, ande e Isuse pumenđe ko sabor
042	LUK	022	067	hem phende lese: “Te injan tu o Hrist, phen amenđe!”  A ov phenđa lenđe: “Te phenđum tumenđe, na ka verujinen;
042	LUK	022	068	a te pučljum tumen e Hristestar, na ka odgovorinen.
042	LUK	022	069	Ali od akana me, o Čhavo e Manušesoro, ka bešav ko počasno than uzalo zoralipe e Devlesoro.”
042	LUK	022	070	A on sare pučle e Isuse: “Znači tu injan o Čhavo e Devlesoro?”  A ov phenđa lenđe: “Korkore šukar phenđen da injum.”
042	LUK	022	071	Tegani on phende: “Na valjani amenđe više dokazija dai krivo.  Sare amen šunđam da korkoro pes osudinđa!”
042	LUK	023	001	Tegani sare kola inele ko sabor uštine hem legarde e Isuse koro Pilat, e rimesoro upravniko,
042	LUK	023	002	hem lelje te vaćeren protiv oleste: “Akale manuše arakhljam sar zavodini amare narodo hem vaćeri lenđe te na platinen o porez e carose, a pese vaćeri dai o Hrist, amaro caro.”
042	LUK	023	003	Tegani o Pilat pučlja e Isuse: “Čače li tu injan o caro e Jevrejengoro?”  A o Isus phenđa: “Ađahari sar so phenđan.”
042	LUK	023	004	Tegani o Pilat phenđa e šerutne sveštenikonenđe hem averenđe kola inele adari: “Na arakhava nisavi krivica upro akava manuš!”
042	LUK	023	005	Ali on na ačhavde te vičinen: “Ple sikavibnaja vazdela pobuna maškaro manuša ki sa i phuv e jevrejengiri.  Lelja te ćerel adava ani regija Galileja hem alo čak đi akate ani diz Jerusalim!”
042	LUK	023	006	A ked o Pilat šunđa adava, pučlja len nane li o Isus tari Galileja.
042	LUK	023	007	I ked phende lese dai o Isus tari Galileja, o Pilat bičhalđa le koro Irod, kova vladinđa ani Galileja.  A baš adala dive o Irod inele ano Jerusalim.
042	LUK	023	008	Ked o Irod dikhlja e Isuse, but inele radosno adalese so pana oto angleder manglja te dikhel le adalese so but šunđa olestar hem nadisalo da o Isus ka ćerel nesavo čudo anglo leste.
042	LUK	023	009	But so pučlja le, ali o Isus ništa na vaćerđa lese.
042	LUK	023	010	A adari terđona ine o šerutne sveštenici hem o učitelja e Mojsijasere zakonestar vaćerindoj zorale protiv o Isus.
042	LUK	023	011	A o Irod hem lesere vojnici ponizinde e Isuse hem marde muj oleja.  Hurjavde le ano carsko fostani hem tegani o Irod bičhalđa le palal koro Pilat.
042	LUK	023	012	Angleder o Irod hem o Pilat na inele ano šukar odnosija, a adava dive ule amala.
042	LUK	023	013	A o Pilat vičinđa kora peste e šerutne sveštenikonen, e vođen hem e narodo
042	LUK	023	014	i phenđa lenđe: “Anđen kora mande akale manuše vaćerindoj da vazdela pobuna maškaro narodo.  Ače, angla tumende pučljum le adalestar, ali na arakhljum nisavi krivica zaki savi tumen tužinena le.
042	LUK	023	015	A ni o Irod na arakhlja upro leste krivica i adalese bičhalđa le palal kora amende.  Akava manuš na ćerđa ništa savese avela meriba.
042	LUK	023	016	Adalese samo ka naredinav te šibinen le, i ka mukav le.”
042	LUK	023	018	Ko adava sare so inele adari vičinde: “Mudar adale manuše, a muk amenđe e Varava!”
042	LUK	023	019	(O Varava inele phandlo adalese so učestvujinđa ani pobuna savi inele ano Jerusalim hem adalese so mudarđa nekas.)
042	LUK	023	020	A o Pilat, adalese so manglja te mukel e Isuse, palem vaćerđa olencar,
042	LUK	023	021	ali on vičinde: “Čhiv le ko krsto!  Čhiv le ko krsto!”
042	LUK	023	022	A o Pilat palo trito puti phenđa lenđe: “A savo bišukaripe ćerđa akava manuš?  Na dikhava sose valjani te merel.  Ka naredinav te šibinen le, i ka mukav le.”
042	LUK	023	023	Ali on na ačhavde te vičinen oto sa o glaso rodindoj te čhivel e Isuse ko krsto.  I lengoro vičiba inele sa po zoralo hem po zoralo.
042	LUK	023	024	I adalese o Pilat odlučinđa te del len adava so mangena.
042	LUK	023	025	Muklja okole kova inele phandlo zbog i pobuna hem zbog o mudariba, a e Isuse dinđa ko vojnici te ćeren oleja adava so o narodo manglja.
042	LUK	023	026	Sar legarena ine e Isuse te mudaren le, dolinde nesave Simone tari Kirinija sar taro polje đerdini ine ko Jerusalim.  Čhivde o krsto upro leste hem terinde le te akhari le palo Isus.
042	LUK	023	027	Palo Isus dželo baro narodo maškaro kolende inele hem o đuvlja kola runde hem žalinde le.
042	LUK	023	028	Ali o Isus irinđa pe nakoro lende hem phenđa lenđe: “Đuvljalen taro Jerusalim, ma roven zbog adava so ka ovel maje, nego roven zbog adava so ka ovel tumenđe hem tumare čhavenđe.
042	LUK	023	029	Adalese so, ače, avena o dive ked o manuša ka vaćeren: ‘Bahtalei o đuvlja kolai bizo čhave, kola na bijande hem na dinde čuči.’
042	LUK	023	030	Tegani ka molinen e planinen te peren upro lende hem e bregonen te učharen len.
042	LUK	023	031	Adalese so te ađahar ćerela pe mancar kova injum sar jekh sapano kaš, sigurno po bišukar ka ćerel pe e manušencar kolai sar o šuke kašta.”
042	LUK	023	032	A e Isuseja inele legarde pana duj manuša te oven mudarde.  Adala manuša ćerde bišukar buća.
042	LUK	023	033	I ked resle ko than vičime Kokalo e šeresoro, o vojnici čhivde ko krsto e Isuse hem čhivde adale manušen ko avera krstija: jekhe oti lesiri desno, a e dujtone oti lesiri levo strana.
042	LUK	023	034	O Isus phenđa: “Dade Devla, oprostin lenđe, adalese so na džanen so ćerena!”  Tegani o vojnici frdinde barbuti hem ađahar ulavde maškara pumende e Isusesere šeja.
042	LUK	023	035	But manuša terdine adari te dikhenfse, a e jevrejengere vladarija marde muj e Isuseja vaćerindoj: “Averen spasinđa, akana nek spasini korkoro pes tei čače ov o Hrist e Devlesoro, o Birime!”
042	LUK	023	036	Hem o vojnici marde muj e Isuseja, ale uzalo leste hem kaninde le ušli mol,
042	LUK	023	037	vaćerindoj: “Te injan o caro e jevrejengoro, spasin tut!”
042	LUK	023	038	A upreder lesoro šero terdino znako kote inele pisime: “Akavai o caro e jevrejengoro.”
042	LUK	023	039	Jekh okole dujendar kola inele čhivde ko krsto vređinđa e Isuse vaćerindoj: “Te injan o Hrist, sose na spasineja tut hem amen?”
042	LUK	023	040	A o dujto manuš ukorinđa adale so vređinđa e Isuse: “Sar na daraja e Devlestar?  Hem tu injan ađahar osudime sar soi ov.
042	LUK	023	041	Ali amen pravedno injam kaznime zbog amare bišukar buća, a akava manuš na ćerđa nisavo bišukaripe.”
042	LUK	023	042	Tegani phenđa: “Isuse, mislin mandar hem ov maje milostivno ked ka vladine sar caro.”
042	LUK	023	043	A o Isus phenđa lese: “Čače vaćerava će, avdive ka ove mancar ano raj!”
042	LUK	023	044	A ko ekvaš o dive, i tomina učharđa sa i phuv hem ađahar inele trin saća,
042	LUK	023	045	adalese so o kham kalilo.  A e hramesiri zavesa pharavdili ko ekvaš.
042	LUK	023	046	A o Isus vičinđa oto sa o glaso: “Dade, tuće ano vasta mukava o duho mlo!”  Ked phenđa adava, mulo.
042	LUK	023	047	A ked e rimesoro kapetani dikhlja so ulo, slavinđa e Devle vaćerindoj: “Čače akava manuš inele pravedniko!”
042	LUK	023	048	But manuša kola čedinde pe adari te dikhenfse, irindoj čhere khuvena pe ine ko gruđa adalese so ine lenđe žao.
042	LUK	023	049	A sa e Isusesere pendžarutne, đi o đuvlja kola phirde palo leste pana tari Galileja, odural terdine hem dikhle sa adava.
042	LUK	023	050	Inele jekh manuš palo anav Josif tari Arimateja, diz ani Judeja.
042	LUK	023	051	Ov inele šukar hem pravedno manuš kova adžićeri ine e Mesija te anel o carstvo e Devlesoro.  Iako inele člano oto e jevrejengoro odbor, na složinđa pe adaleja so inele odlučime te roden o Isus te ovel mudardo.
042	LUK	023	052	Ov dželo koro Pilat hem rodinđa te den le o telo e Isusesoro.
042	LUK	023	053	Tegani huljavđa e Isusesoro telo taro krsto, paćarđa le čaršaveja hem čhivđa le ano grobo savo inele ćerdo ano bar, ano savo pana nijekh na inele čhivdo.
042	LUK	023	054	Adava dive inele dive ked o manuša spreminde pe zako savato savo samo so na ine te avel.
042	LUK	023	055	A o đuvlja, kola ale e Isuseja tari Galileja, džele e Josifeja hem dikhle sar e Isusesoro telo inele čhivdo ano grobo.
042	LUK	023	056	I irinde pe adari kaj bešena ine hem spreminde o mirisija hem o mastija savencar te makhen e Isusesoro telo.  Ali ked završinde adava, već alo o savato i adava dive na ćerde ništa poštujindoj i naredba oto Zakoni e Mojsijasoro.
042	LUK	024	001	Rano sabajle, palo savato, o đuvlja ale ko grobo hem ande o mirisija save spreminde.
042	LUK	024	002	Tegani arakhle o bar savo phandela ine o grobo dai cidime.
042	LUK	024	003	Đerdinde andre, ali na arakhle o telo Gospodesoro e Isusesoro.
042	LUK	024	004	I sar terđona ine adari zbunime, iklile anglo lende duj manuša ano sjajna šeja.
042	LUK	024	005	O đuvlja but darandile hem peravde pumare šere nakori phuv, a o duj manuša phende lenđe: “Sose rodena e dživde maškaro mule?
042	LUK	024	006	Ov nane akate.  Uštino taro mule!  Setinen tumen so vaćerđa tumenđe pana ani Galileja:
042	LUK	024	007	‘Me, o Čhavo e Manušesoro valjani te ovav dindo ano vasta e grešnone manušengere, te ovav čhivdo ko krsto, ali o trito dive ka uštav.’”
042	LUK	024	008	Tegani on setinde pe da o Isus phenđa lenđe adava.
042	LUK	024	009	I irinde pe taro grobo palal ki diz te vaćeren adava e dešujekhe apostolenđe hem sarijenđe averenđe.
042	LUK	024	010	Adala đuvlja inele i Marija tari diz Magdala, i Jovana, i Marija e Jakovesiri daj, hem avera.  I on sa adava vaćerde e apostolenđe,
042	LUK	024	011	ali o apostolja na verujinde lenđe, adalese so mislinde da sa adava izmislinde.
042	LUK	024	012	A o Petar uštino hem prastandilo đi ko grobo.  Ked reslo, teljarđa pe te dikhel ano grobo hem dikhlja samo o čaršavi saveja e Isusesoro telo inele paćardo.  I irinđa pe palal pučindoj pes so ulo adava.
042	LUK	024	013	Adava dive duj oto e Isusesere sledbenici džana ine ko gav Emaus, dur taro Jerusalim dešujekh kilometarija.
042	LUK	024	014	Odrumal vaćerena ine maškara pumende adalestar so ulo adala dive.
042	LUK	024	015	I sar vaćerena ine ađahar, korkoro o Isus alo uzalo lende hem lelja te phirel olencar.
042	LUK	024	016	Ali olenđe na inele muklo te pendžaren le.
042	LUK	024	017	O Isus pučlja len: “Sostar vaćerena maškara tumende phirindoj?”  Tegani on terdine, a ko lengere muja dičhilo pe dai žalosna.
042	LUK	024	018	Jekh olendar, palo anav Kleopa, phenđa lese: “Sar so dičhola, tu injan jedino abanđija ano Jerusalim kova na džanel so ulo adari akala dive.”
042	LUK	024	019	O Isus pučlja len: “So ulo?”  I on phende lese: “Adava so ulo e Isuseja e Nazarećanineja.  Ov inele proroko zoralo ano vaćeriba hem ano ćeriba anglo Devel hem anglo sa o manuša.
042	LUK	024	020	Ali amare šerutne sveštenici hem amare avera vladarija dinde le te ovel osudime ko meriba hem čhivde le ko krsto.
042	LUK	024	021	Amen nadisaljam da ov ka otkupini e Izraelesere narodo.  A ače, tritoi dive sar ulo sa adava.
042	LUK	024	022	Hem pana zbuninde amen nesave amare đuvljendar.  Sabajleja džele ko grobo,
042	LUK	024	023	ali na arakhle e Isusesoro telo adari.  Ale hem phende amenđe da dikhle anđelen kola vaćerde lenđe dai o Isus dživdo.
042	LUK	024	024	Tegani nesave amendar džele ko grobo hem arakhle dai o grobo čučo, sar so phende o đuvlja, ali na dikhle e Isuse.”
042	LUK	024	025	Tegani o Isus phenđa lenđe: “O, sar na xaljovena?  Sosei tumenđe pharo te verujinen sa adava so o proroci vaćerde adalestar ano Sveta lila?
042	LUK	024	026	On prorokujinde da o Hrist valjani te nakhel sa adala patnje angleder so o Devel ka proslavini le.”
042	LUK	024	027	I tegani lelja te objasnini lenđe soi e Hristestar pisime ano Sveta lila, počindoj e Mojsijasere lilendar hem ano sa e prorokonengere lila.
042	LUK	024	028	Sar avena ine paše uzalo gav Emaus, o Isus ćerđa pe da mangela te džal po dur.
042	LUK	024	029	Ali on terinde le te ačhol vaćerindoj: “Ačhov amencar, adalese so lela te perel i rat!”  I o Isus ačhilo hem đerdinđa olencar ano čher.
042	LUK	024	030	Ked inele olencar uzalo astali, o Isus lelja o maro, zahvalinđa e Devlese, phaglja le hem dinđa len.
042	LUK	024	031	Tegani phravdile lengere jaćha hem pendžarde le dai ov o Isus, ali ov otojekhvar na inele više anglo lende.
042	LUK	024	032	Tegani lelje te vaćeren maškara pumende: “Akana džanaja sose amare vile inele tate ked vaćerđa amencar odrumal hem ked objasninđa amenđe o Sveta lila.”
042	LUK	024	033	Odmah uštine hem irinde pe ko Jerusalim.  Adari arakhle sar bešena zajedno o dešujekh apostolja hem avera sledbenici e Isusesere
042	LUK	024	034	kola phende lenđe: “O Gospod čače uštino taro mule hem mothovđa pe e Simonese!”
042	LUK	024	035	Tegani o duj manuša vaćerde lenđe sa so ulo ko drom nakoro Emaus hem sar pendžarde e Isuse ked phaglja o maro.
042	LUK	024	036	Sar on vaćerena ine adalestar, o Isus otojekhvar terdino maškar olende hem phenđa lenđe: “Mir tumencar!”
042	LUK	024	037	A on iznenadinde pe hem darandile adalese so mislinde da dikhena duho.
042	LUK	024	038	Tegani o Isus phenđa lenđe: “Sose darana?  Nane tumen sose te sumnjinen.
042	LUK	024	039	Dikhen mle vasta hem mle pre!  Me injum!  Pipinen man hem ka dikhen!  E duho nane telo oto mas hem oto kokala sar so dikhena da man isi!”
042	LUK	024	040	Vaćerindoj adava, mothovđa lenđe ple vasta hem o pre.
042	LUK	024	041	On edobor inele radosna hem začudime da našti ine te verujinen.  Tegani o Isus pučlja len: “Isi tumen li nešto xajbnase?”
042	LUK	024	042	I on dinde le kotor oto peko maćho.
042	LUK	024	043	Ov lelja hem xalja le anglo lende.
042	LUK	024	044	Tegani o Isus phenđa ple učenikonenđe: “Ked injumle tumencar angleder mle meribnastar, vaćerđum tumenđe da sa valjani te pherđol soi pisime mandar ano Zakoni e Mojsijasoro, ano Lila e prorokonengere hem ano Psalmija.”
042	LUK	024	045	Tegani phravđa lengere jaćha te xaljoven o Sveta lila,
042	LUK	024	046	i phenđa lenđe: “Ađahari pisime ko Sveta lila: ‘O Hrist ka patini hem ka merel, ali o trito dive ka uštel taro mule,
042	LUK	024	047	hem ano lesoro anav ka propovedini pe sa e nacijenđe, počindoj taro Jerusalim, da valjani te pokajinen pe te šaj o Devel oprostini lenđe lengere greja.’
042	LUK	024	048	Tumen injen svedoci adalestar.
042	LUK	024	049	A me ka bičhalav tumenđe e Svetone Duho, sar so mlo Dad dinđa plo lafi.  Tumen ačhoven ani diz đikote o zoralipe e Devlestar na ka huljel upra tumende.”
042	LUK	024	050	Palo adava, o Isus ikalđa ple učenikonen tari diz hem anđa len uzalo gav Vitanija.  Adari vazdinđa ple vasta hem blagoslovinđa len.
042	LUK	024	051	I sar blagoslovini len ine, lelja te cidel pe olendar hem legardilo ko nebo.
042	LUK	024	052	On pele ko kočija slavindoj le.  Tegani pherde oti radost irinde pe ano Jerusalim.
042	LUK	024	053	I stalno džana ine ko Hram te hvalinen e Devle.