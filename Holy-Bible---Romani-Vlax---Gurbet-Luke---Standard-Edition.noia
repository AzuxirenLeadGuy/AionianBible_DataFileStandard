# File Name: Holy-Bible---Romani-Vlax---Gurbet-Luke---Standard-Edition.noia
# File Size: 157472      
# File Date: 03/18/2023 09:37:46
# File Purpose: Supporting resource for the Aionian Bible project
# File Location: https://resources.AionianBible.org
# File Copyright: Creative Commons Attribution No Derivative Works 4.0, 2018-2023
# File Generator: ABCMS (alpha)
# File Accuracy: Contact publisher with corrections to file format or content
# Publisher Name: Nainoia Inc
# Publisher Contact: https://www.AionianBible.org/Publisher
# Publisher Mission: https://www.AionianBible.org/Preface
# Publisher Website: https://NAINOIA-INC.signedon.net
# Publisher Facebook: https://www.Facebook.com/AionianBible
# Bible Name: Lačho lafi taro Luka
# Bible Name English: Gurbet Luke
# Bible Language: Gurbet
# Bible Language English: Romani, Vlax
# Bible Copyright Format: CC Attribution NoDerivatives 4.0, 2018-2023
# Bible Copyright Text: CC Attribution 4.0
# Bible Source: Pioneers.org
# Bible Source Version: 3/17/2023
# Bible Source Link: https://ebible.org/details.php?id=rmyGurbet
# Bible Source Year: 2018
# Bible Format: Standard formatting without annotation
#
INDEX	BOOK	CHAPTER	VERSE	TEXT
#
# BOOK	042	LUK	Luke	Luka
042	LUK	001	001	Sar so džane but džene lije te pisin tar okova so sasa so o Dol obećisada prekale prorokura, a ćerdilo maškar amende.
042	LUK	001	002	Pisisade amenđe kola save korkore dikhlje vadži tare anglune đivesa thaj ćerdile sluge e Devlese Lafese,
042	LUK	001	003	gija i me, mangleja Teofile, tuće pisiv sa redasa, golese so sa taro anglunipe ispitujisadem.
042	LUK	001	004	Gija ka ave uverimo kaj okova so sikade tut tare Hristoso džuvdipe si čačipe.
042	LUK	001	005	Ano vreme e Irodeso o caro e Judejako sasa nesavo svešteniko tare Avijinaso redo, akhardola Zaharija, thaj lesi romni sasa taro pleme e Aaroneso, savi akhardola Jelisaveta.
042	LUK	001	006	Solduj džene sesa čačutne anglo Dol, thaj živisade palo vaćaripe thaj palo zakono e Gospodeso bizo nisavo bilačhipe.
042	LUK	001	007	Len naj sasa čhave, golese kaj i Jelisaveta naštine te ačhol khamni, a solduj džene sesa već purane.
042	LUK	001	008	Jekh đive, o Zaharija kandija e Devle ano Hram golese kaj palo dužnost sasa leso redo,
042	LUK	001	009	kaj palo adeti e sveštenikurengo birisade le barbutosa te džal e Devlese te kadil ano Svetište e Gospodeso.
042	LUK	001	010	Thaj kana o Zaharija dija te kadil ano Hram, but manuša sesa avral thaj molisajle e Devlese.
042	LUK	001	011	Tegani e Zaharijase sikadilo o meleko e Gospodeso savo ačhilo ki desno rig taro oltari e kadimaso.
042	LUK	001	012	Kana o Zaharija dikhlja le, but darajlo.
042	LUK	001	013	Al o meleko vaćarda lese: “Ma dara, Zaharija!  Golese kaj ći molitva sasa šundi.  Ći romni i Jelisaveta ka bijanol murše thaj tu ka de le alav Jovane.
042	LUK	001	014	Tu ka ave radosno thaj bahtalo, thaj but džene ka aven blagoslovime lese bijandimasa.
042	LUK	001	015	Golese kaj ka avol baro anglo Gospod, thaj ni ka pijol mol thaj zuralo pijipe, thaj ka pherdol e Svetone Duxosa dok si ano vođi pe dako.
042	LUK	001	016	O Jovane bute čhaven e Izraelese ka iril anglo Gospod lengo Dol.
042	LUK	001	017	Vov ka džal anglo Gospod sar manuš savo anol o haberi ano duxo thaj ano zuralipe sar o Ilija o proroko.  Ka miril e ile e dadenđe premale e čhave, thaj okola so ni šunen e Devle te aven gođaver sar e manuša save ćeren okova so o Dol phenol kaj si šukar.  Sa kava ka ćerol te pripremil e manušen te šaj aven spremna e Gospodese avimase.”
042	LUK	001	018	O Zaharija vaćarda e melekose: “Pale soste me gova ka džanav?  Golese kaj sem purano thaj mi romni si bute beršenđi.”
042	LUK	001	019	O meleko phenda lese: “Me sem o Gavrilo savo ačhav anglo Dol.  Bičhaldo sem te vaćarav tuće kava lačho lafi.
042	LUK	001	020	Akh, ka ave laloro thaj ni ka vaćare dži gova đive dži kaj sa gova ni čerdol, golese so ni pačajan an me lafura save ka pherdon ano pravo vreme.”
042	LUK	001	021	Thaj avral e manuša ađućarde e Zaharija, thaj čudisajle sose gaći majisajlo ano sveto than e hrameso.
042	LUK	001	022	A kana iklilo o Zaharija naštine te vaćarol.  Vov dija len znakura golese kaj sasa laloro, thaj e manuša haljarde kaj dikhlja dičhipe dži kaj sasa ano sveto than e hrameso.
042	LUK	001	023	Kana nakhle e đivesa tar leso kandipe ano Hramo, o Zaharija đelo čhere.
042	LUK	001	024	Pale kala đivesa ačhili khamni i Jelisaveta lesi romni, thaj ni iklili avral pandž čhon thaj vaćarda:
042	LUK	001	025	“Gija ćerda manđe o Gospod ane kala đive kaj pelo lese žal manđe!  Uljarda mandar kaja lađ maškare manuša kaj ni sasa ma čhave.”
042	LUK	001	026	Kana i Jelisaveta sasa šovto čhon khamni, o Dol bičhalda e meleko e Gavrilo ano cikno foro Nazaret ani Galileja
042	LUK	001	027	ki jekh čhej Marija savi sasa mangli romese e Josifese savo sasa tari kuštik e carosi e Davidesi.
042	LUK	001	028	Kana o meleko o Gavrilo avilo late, phenda: “Av radosno, tu so arakhljan milost.  O Gospod si tusa.  [Blagoslovimi san maškare džuvlja!]”
042	LUK	001	029	A voj kaj dikhlja e meleko darajli tare lafura lese thaj dija gođi savo sasa kava pozdrav.
042	LUK	001	030	Thaj phenda laće o meleko: “Ma dara, Marije!  Golese kaj arakhljan milost anglo Dol.
042	LUK	001	031	Akh, ka ačhe khamni, ka bijane čhave thaj ka de le alav Isus.
042	LUK	001	032	Vov ka avol baro thaj ka akhardol Čhavo Embareso.  O Gospod o Dol ka dol le autoritet te vladil sar caro sar o David leso paradad.
042	LUK	001	033	Vov ka caruil ane kuštika e Jakovese sa e đivesa, thaj lese carstvose ni ka avol krajo.”
042	LUK	001	034	Tegani i Marija pučlja e meleko: “Sar ka avol gova kana sem me vadži čhej?”
042	LUK	001	035	O meleko o Gavrilo vaćarda laće: “O Duxo Sveto ka avol pe tute, thaj o Zuralipe e Embareso ka učharol tut.  Golese kaj gova so ka bijandol ka avol sveto thaj ka akhardol Čhavo e Devleso.
042	LUK	001	036	Akh, ći bibi i Jelisaveta ačhili khamni ane purane berša i ka bijanol murše.  E manuša vaćarde kaj voj naštine ačhol khamni, al akana si šov čhon khamni.
042	LUK	001	037	Golese kaj o Dol šaj sa so phenol!”
042	LUK	001	038	I Marija phenda: “Ake i me sem sluškinja e Gospodaresi.  Nek avol palo ćiro lafi!”  Thaj o meleko đelo latar.
042	LUK	001	039	A i Marija pale gola đivesa spremisajli thaj siđarda ani bregali phuv ano foro e Judejako.
042	LUK	001	040	Kana resli odori, đeli ano čher e Zaharijaso thaj pozdravisajli e Jelisavetasa.
042	LUK	001	041	Thaj kana i Jelisaveta šunda o pozdrav e Marijako, čhelda o čhavo ane lako vođi thaj i Jelisaveta pherdili Sveto Duxo.
042	LUK	001	042	Ane sa o glaso vaćarda e Marijaće: “Em blagoslovimi san maškare sa e džuvlja thaj blagoslovimo o čhavo ane ćiro vođi.
042	LUK	001	043	Kotar manđe kava čast kaj tu i dej me Gospodaresi aviljan ke mande?
042	LUK	001	044	Golese dikh, kana šundem ćiro pozdrav ane mingre kana, čhelda o čhavoro ane mingro vođi.
042	LUK	001	045	Blago tuće so pačajan kaj ka čerdol kova so vaćarda tuće o Gospod!”
042	LUK	001	046	Tegani i Marija vaćarda: “Slavil mi duša e Gospod!
042	LUK	001	047	Mo duxo veselil pe ano Dol, ane mingro Spasitelji,
042	LUK	001	048	so sasa milostivno e poniznone sluškinjaće.  Golese dikh, od akana ka akharen ma blagoslovimi sa e manuša.
042	LUK	001	049	Golese so ćerda manđe but šukaripe o Zuralo Dol, sveto si leso alav!
042	LUK	001	050	Vov si milostivno sa e manušenđe tare sa e kuštika, kolenđe save daran lestar.
042	LUK	001	051	Sikada po zuralipe pe vastesa, čhudija e barikanen ane mislura lenđe ilenđe.
042	LUK	001	052	Čhudija e vladaren taro lengo tron, thaj vazdija e teljarden.
042	LUK	001	053	E bokhalen čaljarda šukarimasa, thaj e barvalen mukhlja čuče vastencar.
042	LUK	001	054	Pomožisada e Izraele, ćire sluge, te dol pe gođi taro milost,
042	LUK	001	055	sar so obećisada amare kuštikenđe, e Avraamese, thaj lese semese dži ko poslednjo đive.”
042	LUK	001	056	I Marija bešli e Jelisavetasa paše trin čhon, thaj pale gova irisajli čhere.
042	LUK	001	057	A i Jelisavetaće avilo o sato te bijanol thaj bijanda čhave.
042	LUK	001	058	Kana šunde laće pašutne thaj lačhi familija kaj o Gospod sikada laće baro milost, radujisajle lasa.
042	LUK	001	059	Thaj kana o čhavoro sasa ohtoto đive, avile te ćeren le suneti thaj manglje te den le alav Zaharija.
042	LUK	001	060	Al i Jelisaveta vaćarda: “Na, leso alav ka avol Jovane!”
042	LUK	001	061	Von phende lačhe: “Naj tut khoni ani ćiri familija gole alavesa!”
042	LUK	001	062	Tegani pučlje e dade e Zaharija vastencar sar bi vov manđola te dol leso alav.
042	LUK	001	063	Thaj o Zaharija manglja khanči pe soste šajine te pisil, thaj pisisada: “Jovane ka avol leso alav.”  Thaj savore čudisajle.
042	LUK	001	064	Tare jekh drom o Zaharija lija te vaćarol, thaj lija te slavil e Devle.
042	LUK	001	065	I dar e Devlesi avili ane sa e pašutne lenđe, thaj ki sa i bregali Judeja šundilo kava so sasa.
042	LUK	001	066	Savore dije gođi tar gova: “So ka avol tar kava čhavo?  Golese so o va e Gospodeso sasa pe leste.”
042	LUK	001	067	O Zaharija, o dad e Jovaneso, pherdilo e Svetone Duxosa thaj prorokuisada:
042	LUK	001	068	“Blagoslovimo o Gospod o Dol e Izraeleso so avilo thaj ikalda pe manušen!
042	LUK	001	069	Vazdija amenđe e zurale Spasitelje, tari kuštik e Davidesi pire slugasi,
042	LUK	001	070	sar so vaćarda ano purano vreme andare muja tare sveta prorokura pire,
042	LUK	001	071	kaj ka ikalol amen tare amare dušmanura thaj tare vasta savorenđe save mrzin amen.
042	LUK	001	072	Sasa milosno amare kuštikenđe, thaj ispunisada po sveto savez,
042	LUK	001	073	savez savo dija e Avraamese amare paradadese.
042	LUK	001	074	te ikala amen tare vasta amare dušmajenđe, thaj te kanda e Devle bizi dar,
042	LUK	001	075	ano svetost thaj ano pravednost angle leste sa dok sam džuvde.
042	LUK	001	076	A tu, Jovane mo čhavo, ka akhardo proroko Embareso golese kaj ka đa anglo Gospod te ćere leso drumo.
042	LUK	001	077	Ka sikave lese manušen sar te pindžaren o spasenje prekalo oproštenje tare lenđe grehura.
042	LUK	001	078	Golese so si e Devleso ilo šukar, ka avol o svetlost pe amende sar nevi sabalin,
042	LUK	001	079	te svetlil kolenđe so si ano kalipe thaj ani sena e merimasi, a amare pingre ka phiren ko drom taro mir.”
042	LUK	001	080	A o čhavoro o Jovane barilo thaj zurajlo duxosa.  Kana barilo, đelo ani pustinja sa dži kaj ni iklilo angle Izraelcura te vaćarol o Lafi e Devleso.
042	LUK	002	001	Ane gola đivesa kana bijandilo o Jovane o Krstitelj, iklilo o vaćaripe e caroso e Avgustineso te popisin pe sa e manuša ano Rimsko carstvo.
042	LUK	002	002	Kava sasa angluno popis kana o Kvirinije vladisada e Sirijasa.
042	LUK	002	003	Thaj savore pojdisade te pisin pe alava ko spisko, ko foro kaj bešle lenđe kuštika.
042	LUK	002	004	Gija o Josif tari familija tari kuštik e Davidesi, pojdisada taro Nazaret, so si ani Galileja, ane Davideso foro savo akhardol Vitlejem savo si ani Judeja,
042	LUK	002	005	te pisil po alav ko spisko e Marijasa, savi sasa mangli lese.  Voj sasa khamni,
042	LUK	002	006	thaj kana sesa ano Vitlejem, avilo o vreme i Marija te bijanol.
042	LUK	002	007	Thaj bijanda pe anglune čhave, pačarda le thaj čhuta le ani balija, golese kaj naj sasa than ani gostionica.
042	LUK	002	008	Ane goja phuv pašo Vitlejem sesa nesave čobanura, save arakhlje ke poljura raćasa pe bakren.
042	LUK	002	009	Thaj tari jekh drom o meleko e Gospodeso ačhilo maškare lende thaj e Gospodaresi slava svetlisada len thaj von but darajle.
042	LUK	002	010	Al o meleko vaćarda lenđe: “Ma daran!  Dikh, anav tumenđe lačho lafi e radujimaso so ka avol sa e manušenđe!
042	LUK	002	011	Golese kaj ađive bijandilo o Spasitelj, savo si o Hrist o Gospod, ano foro kaj sasa bijando o caro o David.
042	LUK	002	012	Kava ka avol tumenđe znako pale savo ka pindžaren le: ka aračhen čhavore savo si pačardo thaj pašljol ani balija.”
042	LUK	002	013	Tari jekh drom pašo meleko sikadili bari vojska e melekura, save hvalina e Devle vaćarindoj:
042	LUK	002	014	“Slava e Devlese ko učipe, thaj ki phuv mir maškare manuša save si pale Devleso manđipe.”
042	LUK	002	015	Kana e melekura đele lendar ano nebo, e čobanura phende jekh averese: “Ka đa dži o Vitlejem, te dikha gova so odori sasa sar so vaćarda amenđe o Gospod.”
042	LUK	002	016	E čobanura đele sigate, thaj arakhlje e Marija, e Josife thaj e čhave sar pašljol ani balija.
042	LUK	002	017	Kana dikhlje le, savorenđe vaćarde so o meleko lenđe vaćarda taro čhavoro.
042	LUK	002	018	Savore save šunde e čobanuren divisajle.
042	LUK	002	019	Al i Marija dija gođi tar kala lafura thaj čhuta len ane po ilo.
042	LUK	002	020	E čobanura irisajle, slavisade thaj hvalisade e Devle za sa so šunde thaj dikhlje, golese so pherdile sa e lafura sar so sasa lenđe phendo.
042	LUK	002	021	Ohtoto đive sar bijandilo o čhavoro avilo o vreme te ćeren le suneti.  Dije le alav Isus, sar so vaćarda o meleko angleder so i Marija ačhili khamni.
042	LUK	002	022	Kana avilo o vreme, o Josif thaj i Marija te džan palo adeti e thodimaso e Marijako, palo zakono e Mojsijaso, ande e čhavore ano Jerusalim ano Hram te preden le e Gospodese
042	LUK	002	023	(sar so si pisimo ano zakon e Gospodeso kaj “svako čhavo murš savo putrol e dejako por te posvetil pe e Gospodese”)
042	LUK	002	024	thaj te anen kurbano (sar e Gospodeso zakono phenol: “Duj grlice il duj terne golubura”).
042	LUK	002	025	Tegani sasa ano Jerusalim manuš kaso alav sasa Simeon.  Gova manuš sasa pravedno thaj pobožno.  Ađućarda o Mesija te ikalol o Izrael taro ropstvo thaj o Duxo Sveto sasa pe leste.
042	LUK	002	026	O Duxo Sveto sikada lese but angleder kaj ni ka merol sa dži kaj ni dičhol e Hristo e Gospodeso.
042	LUK	002	027	O Duxo vaćarda lese te džal ano Hram.  Tegani o Josif thaj i Marija ande e čhave e Isuse ano Hram te ćeren okova so si palo adeti ane Mojsijaso zakono.
042	LUK	002	028	Kana o Simeon dikhlja e Isuse, lija le ke pire vasta, hvalisada e Devle thaj phenda:
042	LUK	002	029	“Gospode, akana muk ano mir te merol ćo sluga, palo okova sar so phendan.
042	LUK	002	030	Golese so me jakha dikhlje ćiro spasipe,
042	LUK	002	031	savo ćerdan angle sa e manuša.
042	LUK	002	032	Vov si svetlo savo ka avol pe abandžije, thaj vov ka avol ki slava pire manušenđe e Izraelese.”
042	LUK	002	033	E Isusesi dej thaj leso dad sesa čudime so vaćarda o Simeon taro Isus.
042	LUK	002	034	Tegani blagoslovisada len o Simeon thaj vaćarda e Marijaće lese daće: “Dikh, o Dol odredisada kale čhavore te peravol buten Izraelcuren thaj te vazdol.  Vov si odredimo te avol e Devleso znako, al but džene ka odbacin le.
042	LUK	002	035	Gija ka sikadol so garandoj den an pe gođa.  A tut i bari čhurik ka pusavol ani duša.”
042	LUK	002	036	Thaj sasa i Ana, e Devlesi proročica, e Fanuilosi čhej, tari kuštik e Asireso.  Voj sasa but phuri.  Efta berš sasa pe romesa thaj lako rom mulo,
042	LUK	002	037	thaj pale gova sasa udovica ohtovardeš thaj štar berš.  Ni đala taro Hram, al kandija e Devlese i rat thaj o đive, thaj postisada thaj molisada.
042	LUK	002	038	Voj avili gothe ane gova sato, hvalisada e Devle thaj vaćarda taro čhavoro savorenđe save ađućarde o Dol te ikalol o Jerusalim.
042	LUK	002	039	Kana o Josif thaj i Marija ćerde sa palo zakono e Gospodeso, irisajle ani Galileja, ane po foro ano Nazaret.
042	LUK	002	040	A o čhavo barilo thaj zurajlo.  Pherdilo mudrost thaj o šukaripe e Devleso sasa ane leste.
042	LUK	002	041	E Isuseso dad thaj lesi dej đele svako berš ano Jerusalim ko baro đive ki Pasha.
042	LUK	002	042	Kana sasa e Isuse dešuduj berš, i vov đelo palo adeti te svetkujil lencar o baro đive i Pasha ano Jerusalim.
042	LUK	002	043	Kana nakhle gola đivesa, von irisajle čhere.  Al o čhavoro o Isus ačhilo ano Jerusalim, a lesi dej thaj leso dad gova ni džanglje.
042	LUK	002	044	Dije gođi kaj si i vov lencar maškare avera manuša save putujisade lencar.  Đele jekh đive phirindoj thaj lije te roden le ki familija thaj ke pire pindžarutne manuša.
042	LUK	002	045	Kana ni arakhlje le, irisajle ano Jerusalim te roden le.
042	LUK	002	046	O trito đive arakhlje le ano Hram sar bešol maškare učitelja, sar šunol len thaj pučol len.
042	LUK	002	047	Savore save šunena e Isuse divisajle lese džanglimasa thaj lese irimasa o pučipe.
042	LUK	002	048	Kana dikhlje le, čudisajle thaj lesi dej vaćarda lese: “Čhaveja!  So ćere amencar kava?  Akh, me thaj ćo dad daraljam thaj rodijam tut!”
042	LUK	002	049	O Isus vaćarda lenđe: “Sose rodijen man?  Ni li džanen kaj trubul te avav ano čher me Dadeso?”
042	LUK	002	050	Al von ni haljarde so vov manglja te phenol lenđe.
042	LUK	002	051	Tegani avilo lencar ano Nazaret thaj sa šunola len.  Lesi dej sa kala lafura garada ane piro ilo.
042	LUK	002	052	O Isus barola ano mudrost, ano baripe thaj ano milost ko Dol i ke manuša.
042	LUK	003	001	Kana o cezar o Tiberija vladisada po rimsko carstvo dešupanđšto berš, o Pontije o Pilat o upravniko vladisada ani Judeja, o Irod vladisada ani Galileja, o Filip leso phral vladisada ani Itureja thaj ani Trahonitada thaj o Lisanije vladisada ani Avilina,
042	LUK	003	002	a kana e šorutne sveštenikura sesa o Ana thaj o Kajafa, o Dol bičhalda po lafi e Jovanese, e Zaharijase čhavese, ani pustinja.
042	LUK	003	003	O Jovane đelo taro than dži ko than tare solduj riga tari len e Jordanesi, vaćarindoj kaj e manuša trubul te irin pe tar pe grehura thaj te aven ko Dol te oprostil lenđe, thaj te krstin pe.
042	LUK	003	004	Sar so pisisada o proroko o Isaija, o Jovane sasa “o glaso so dol vika ani pustinja: ‘Pripremin o drom e Gospodese!  Ravnin lese o drom!
042	LUK	003	005	Sa e doline te pherdon, thaj sa e gore thaj e bregura nek ravnin pe, thaj sa e banđe droma te aven prava, a e bilačhe droma te aven ravnome.
042	LUK	003	006	Thaj sa e manuša ka dičhen e Devleso spasenje!’”
042	LUK	003	007	O Jovane vaćarda e manušenđe save avena te krstil len: “Tumen e sapese čhave!  Ko vaćarda tumenđe kaj šaj te našen tare Devlesi holi so avol?
042	LUK	003	008	Sikaven tumare džuvdimasa thaj tumare bućencar kaj irisaljen taro greh thaj aviljen anglo Dol!  Ma xoxaven tumen golesa so vaćaren: ‘Amaro paradad si o Avraam!’  Golese vaćarav tumenđe kaj o Dol šaj tar kala bara vazdol čhaven e Avraamese.
042	LUK	003	009	Golese kaj o tover tare Devleso sudo ačhol pašo koreno e kašteso thaj dži jekh kaš savo ni bijanol šukar bijandipe ka čhinol pe, thaj ani jag ka čhudol pe.”
042	LUK	003	010	E manuša pučlje e Jovane: “So te ćera?”
042	LUK	003	011	O Jovane vaćarda lenđe: “Kas isi duj fostanura, nek dol jekh kolese so naj le nijekh, thaj kas isi xamase, nek dol okole kas naj.”
042	LUK	003	012	Avile te krstin pe thaj i nesave carincura thaj pučlje le: “Učitelju, so te ćera amen?”
042	LUK	003	013	O Jovane phenda lenđe: “Ma manđen po but nego so vaćardo si tumenđe taro vlast.”
042	LUK	003	014	Thaj nesave vojnikura pučlje le: “Amen so te ćera?”  Vov vaćarda lenđe: “Khanikastar ma len silasa e pare thaj ma ćeren xoxaipe pe nikaste.  Aven bahtale okolesa kobor poćinen tumen.”
042	LUK	003	015	E manuša ađućarde e Mesija thaj savore pučlje pe ane pe ile naj li o Jovane o Mesija.
042	LUK	003	016	Al o Jovane vaćarda savorenđe: “Me krstiv tumen pajesa, al avol khoni savo si po baro mandar, kase naj sem dostojno lese sandale te putrav.  Vov ka krstil tumen e Svetone Duxosa thaj jagasa.
042	LUK	003	017	Le isi vila ane vasta te čistil o gumno thaj te ćidol o điv an po ambari.  Thaj i pleva ka phabarol jagasa savi ka phabol thaj ni ka ačhol.”
042	LUK	003	018	Gija but aver lafura vaćarda o Jovane e narodose sar te teril len te pokajin pe, thaj phenda lenđe o Lačho Lafi.
042	LUK	003	019	O Jovane prekorisada e Irode e vladare tari Galileja golese so lija romnjaće pe phralese romnja e Irodijada, thaj zbog but bilačhe buća so ćerda.
042	LUK	003	020	Pale sa gova o Irod ćerda i kava: čhuta e Jovane ano phanglipe.
042	LUK	003	021	Kana o Jovane krstisada sa e manušen, i o Isus krstisajlo.  I dok o Isus molisajlo, putajlo o nebo,
042	LUK	003	022	thaj o Sveto Duxo ulilo pe leste ano oblik sar golubo.  Thaj šundilo glaso taro nebo: “Tu san mo čhavo o manglo.  Tu san mingro manglipe!”
042	LUK	003	023	E Isuse sasa le paše tranda berš kana počnisada pi bući.  E manuša smatrisade kaj o Isus si čhavo e Josifeso.  O Josif sasa čhavo e Ilijaso.
042	LUK	003	024	O Ilija sasa čhavo e Matataso, O Matat sasa čhavo e Levijaso.  O Levi sasa čhavo e Melhijaso.  O Melhi sasa čhavo e Janejaso.  O Janej sasa čhavo e Josifeso.
042	LUK	003	025	O Josif sasa čhavo e Matatijaso.  O Matatij sasa čhavo e Amoseso.  O Amos sasa čhavo e Naumeso.  O Naum sasa čhavo e Eslijaso.  O Eslija sasa čhavo e Nangejeso.
042	LUK	003	026	O Nangej sasa čhavo e Maateso.  O Maat sasa čhavo e Matatijaso.  O Matatij sasa čhavo e Semeinaso.  O Semein sasa čhavo e Josiheso.  O Josih sasa čhavo e Jodaso.
042	LUK	003	027	O Jod sasa čhavo e Joananaso.  O Joanan sasa čhavo e Risaso.  O Risa sasa čhavo e Zorovaveleso.  O Zorovavel sasa čhavo e Salatiilaso.  O Salatiil čhavo e Nirijaso.
042	LUK	003	028	O Niri sasa čhavo e Melhijaso.  O Melhi sasa čhavo e Adijeso.  O Adija sasa čhavo e Kosamaso.  O Kosam sasa čhavo e Elmadameso.  O Elmadam sasa čhavo e Iroso.
042	LUK	003	029	O Ir sasa čhavo e Isuseso.  O Isus sasa čhavo e Eliezereso.  O Eliezer sasa čhavo e Jorimaso.  O Jorim sasa čhavo e Matatoso.  O Matat sasa čhavo e Leviso,
042	LUK	003	030	O Levi sasa čhavo e Simeoneso, O Simeon sasa čhavo e Judaso.  O Juda sasa čhavo e Josifeso.  O Josif sasa čhavo e Jonameso.  O Jonam sasa čhavo e Eliakimeso.
042	LUK	003	031	O Eliakim sasa čhavo e Melejeso.  O Meleja sasa čhavo e Menaso.  O Mena sasa čhavo e Matateso.  O Matata čhavo e Nataneso.  O Natan sasa čhavo e Davideso.
042	LUK	003	032	O David sasa čhavo e Jesejaso.  O Jesej sasa čhavo e Jovideso, O Jovid sasa čhavo e Voozeso.  O Vooz sasa čhavo e Salmoneso.  O Salmon čhavo e Naasoneso.
042	LUK	003	033	O Naason sasa čhavo e Aminadaveso.  O Aminadav sasa čhavo e Admineso.  O Admin sasa čhavo e Arinijeso.  O Arni sasa čhavo e Esromeso.  O Esrom sasa čhavo e Fareseso.  O Fares sasa čhavo e Judaso.
042	LUK	003	034	O Juda sasa čhavo e Jakoveso.  O Jakov sasa čhavo e Isakoso.  O Isak sasa čhavo e Avraameso.  O Avraam sasa čhavo e Tarajeso.  O Tara sasa čhavo e Nahoreso
042	LUK	003	035	O Nahor sasa čhavo e Seruheso, O Seruh sasa čhavo e Ragaveso.  O Ragav sasa čhavo e Falekoso.  O Falek sasa čhavo e Evereso.  O Ever sasa čhavo e Salaso.
042	LUK	003	036	O Sala sasa čhavo e Kainameso.  O Kainam sasa čhavo e Arfaksadeso.  O Arfaksad sasa čhavo e Simeso.  O Sim sasa čhavo e Nojeso.  O Noje sasa čhavo e Lamehoso.
042	LUK	003	037	O Lameh sasa čhavo e Matusalaso.  O Matusala sasa čhavo e Enoheso.  O Enoh sasa čhavo e Jareteso.  O Jaret sasa čhavo e Maleleileso.  O Malaleil sasa čhavo e Kainameso.
042	LUK	003	038	O Kainam sasa čhavo e Enoseso.  O Enos sasa čhavo e Siteso.  O Sit sasa čhavo e Adameso.  O Adam sasa čhavo e Devleso.
042	LUK	004	001	O Isus pherdo Duxo Sveto irisajlo tari len i Jordan, thaj inđarda le o Duxо ani pustinja
042	LUK	004	002	thaj saranda đive o beng iskušisada le.  Thaj gola đive khanči ni xalja, thaj kana nakhle e saranda đive, vov bokhajlo.
042	LUK	004	003	Thaj vaćarda lese o beng: “Te san e Devleso Čhavo phen kale barese te avol mangro.”
042	LUK	004	004	Thaj o Isus phenda lese: “Ano Sveto Lil ačhol: ‘O manuš ni ka avol džuvdo samo taro mangro.’”
042	LUK	004	005	Thaj ikalda le o beng ko učo than thaj sikada lese sa e carstvura ki phuv tari jekh drom.
042	LUK	004	006	Thaj o beng vaćarda lese: “Tuće ka dav sa kava lengo zuralipe thaj i slava, golese kaj manđe dija pe, thaj me ka davla kase mangav.
042	LUK	004	007	Tu ako pere angle mingre koča sa ćiro ka avol.”
042	LUK	004	008	Thaj o Isus vaćarda lese: “Ano Sveto Lil ačhol: ‘Per ke koča e Gospodese e Devlese ćirese, thaj lese jekhese kande.’”
042	LUK	004	009	Thaj inđarda le ano Jerusalim, čhuta le najučeste po Hramo, thaj vaćarda lese: “Te san e Devleso Čhavo, čhude tu katar tele,
042	LUK	004	010	golese kaj ano Sveto Lil ačhol: ‘Vov ka phenol pe melekurenđe te aračhen tut’
042	LUK	004	011	thaj: ‘ka lol tut ke vasta te ma čalave tut ko bar će pingresa.’”
042	LUK	004	012	Thaj o Isus vaćarda lese: “Ano Sveto Lil ačhol: ‘Ma iskuši e Gospod, e Devle ćire.’”
042	LUK	004	013	Thaj kana ačhile sa e iskušenjura, o beng đelo lestar dži aver nesavo vreme.
042	LUK	004	014	Thaj irisajlo o Isus ano zuralipe e Duxoso ani Galileja, thaj o lafi lestar đelo pe sa e thana.
042	LUK	004	015	Thaj sikada ane lenđe sinagoge, thaj savore šukar lestar vaćarde.
042	LUK	004	016	Thaj avilo ano foro Nazaret kaj barilo, ko savato palo adeti piro đala sa ani sinagoga, thaj uštilo te čitil.
042	LUK	004	017	Thaj dije le o Lil e prorokoso e Isaijaso, putarda o Lil thaj arakhlja than kaj sasa pisimo:
042	LUK	004	018	“O Duxo e Gospodeso si pe mande, golese kaj pomazisada man thaj bičhalda man te anav o Lačho lafi e čororenđe, te vaćarav e phanglenđe kaj ka aven oslobodime, thaj e korenđe kaj ka dičhen, thaj e mučime ka aven mekhle,
042	LUK	004	019	te vaćarav taro lačho berš taro milost e Gospodeso.”
042	LUK	004	020	Thaj phanglja o Lil thaj dija e slugase, pale gova bešlo.  Thaj savore ani sinagoga dikhlje ane leste:
042	LUK	004	021	Thaj o Isus lija te vaćarol lenđe: “Ađive, kava so šunden taro Lil pherdilo”.
042	LUK	004	022	Savorenđe sasa šukar, thaj sesa bahtale kale šukar lafesa so iklilo andaro leso muj, thaj pučlje pe: “Naj li kava e Josifeso čhavo?”
042	LUK	004	023	Thaj o Isus vaćarda lenđe: “Čače, tumen manđe ka vaćaren kaja poslovica: ‘Lekarona, sastar korkore tut!’  So šundam kaj ćerdan ano Kafarnaum čher i kate ane ćo than kaj bariljan.”
042	LUK	004	024	Tegani vaćarda: “Čače vaćarav tumenđe, nijekh proroko naj manglo ano po than kaj barilo.”
042	LUK	004	025	A čače vaćarav tumenđe: “But džuvlja kase roma mule sesa ano Izrael ano vreme e Ilijaso kana o bršind ni pelo trin berš thaj šov čhon thaj sasa baro bokhalipe pe sa i phuv.
042	LUK	004	026	A o Ilija ni sasa bičhaldo ni jekhaće lendar, sasa bičhaldo ke abandžijengo foro Sarepta pašo Sidon ki jekh džuvli kaso rom mulo.
042	LUK	004	027	Thaj but sesa gubava ano Izrael ko vreme e prorokoso e Jelisijeso, thaj khoni ni thodilo lendar, nego thodilo o Neman Sirijanco.”
042	LUK	004	028	Thaj savore ani sinagoga pherdile holi kana kava šunde.
042	LUK	004	029	Thaj uštile thaj tradije le avral taro foro, thaj inđarde le ko brego najuče kaj sasa ćerdo lengo foro te čhuden le odupral natele.
042	LUK	004	030	A o Isus nakhlo maškar lende, thaj đelo pire dromesa.
042	LUK	004	031	Pale gova, o Isus ulilo ano Kafarnaum ano foro Galilejsko, thaj sikada ko đive e savatoso.
042	LUK	004	032	Thaj čudisajle lese sikaimasa, golese kaj leso vaćaripe sasa zuralo.
042	LUK	004	033	Gothe ani sinagoga sasa manuš ane kaste sasa e benga, thaj dija vika:
042	LUK	004	034	“So manđe amendar, Isuse taro Nazaret?  Aviljan li te mudare amen?  Džanav ko san tu: Sveco e Devleso!”
042	LUK	004	035	Thaj o Isus dija vika pe leste: “Phande ćo muj, thaj iklji lestar!”  Thaj perada o beng e manuše angle sa e manuša, thaj o beng iklilo lestar, thaj khanči ni ćerda lese bilačhe.
042	LUK	004	036	Thaj ane savorende avili i dar thaj čudisajle, thaj jekh averese vaćarde: “Save si kala lafura!  Ano autoritet thaj ano zuralipe vaćarol e benđenđe te ikljon, thaj von ikljen!”
042	LUK	004	037	Thaj đelo o lafi lestar ane sa e pašutne thana.
042	LUK	004	038	O Isus uštilo gothar andari sinagoga thaj avilo ano čher e Simonese, a e Simonese sasuja sasa la bari jag, thaj rodije lestar te vazdol la.
042	LUK	004	039	Thaj o Isus ačhilo paše late, pretisada e jagaće, thaj i jag mukhlja la.  Sigate uštili thaj kandija len.
042	LUK	004	040	Thaj kana pelo o kham, savoren save sesa len nasvale tare sa dži jekh nasvalipe ande len angle leste, a vov pe savorende čhuta pe vasta, thaj sastarda len.
042	LUK	004	041	Thaj e benga iklile tare pherdo thaj dije vika thaj vaćarena: “Tu san o Čhavo e Devleso!”  Thaj darada len te ma vaćaren khanikase golese kaj džanglje kaj si vov o Hrist.
042	LUK	004	042	Thaj kana iklilo o đive, iklilo thaj đelo ani pustinja, thaj e manuša rodije le, thaj avile leste, thaj manglje te ačhaven le te ma džal lendar.
042	LUK	004	043	A o Isus vaćarda lenđe: “Trubul ane avera forura te vaćarav o Lačho lafi taro carstvo e Devleso, golese sem bičhaldo.”
042	LUK	004	044	Thaj ni ačhada te vaćarol ane sinagoge ani Judeja.
042	LUK	005	001	O Isus jekh drom kana ačhilo pašo Galilejsko jezero, paše leste ćidije pe but manuša, te šunen o lafi e Devleso,
042	LUK	005	002	thaj dikhlja duj čamcura kaj ačhen ko than, a e manuša save dolen mačhe iklile lendar thaj thode e mreže.
042	LUK	005	003	Thaj o Isus dija ano čamco savo sasa e Simoneso, thaj pučlja le te crden le zala ano paj.  Thaj bešlo thaj sikada e manušen taro čamco.
042	LUK	005	004	Kana ačhilo te vaćarol e manušenđe, vaćarda e Simonese: “Đa ko duboko paj, thaj čhude e mreže ćire, thaj dol mačhen”.
042	LUK	005	005	Thaj o Simon vaćarda lese: “Gospod!  Sa i rat ćerdam bući, thaj khanči ni doldam, al palo ćiro lafi ka čhudav e mreže.”
042	LUK	005	006	Thaj ćerde gova thaj dolde bute mačhen, thaj e mreže lije te pharadon.
042	LUK	005	007	Thaj vastesa dije vika pe amalen save sesa ane aver čamco te ikalen e mreže, thaj avile, thaj pherde solduj čamcura gija so lije te pherdon paj taro pharipe e mačhengo.
042	LUK	005	008	Kana dikhlja o Simon Petar, pelo ke pe koča angle Isusese pingre thaj vaćarda: “Đa mandar, Gospod!  Me sem grešno manuš.”
042	LUK	005	009	Golese kaj dolda le dar thaj savoren save sesa lesa tare but mačhe so doldepe.
042	LUK	005	010	A gija dolda i dar e Jakove thaj e Jovane e čhaven e Zevedejevese, so sesa amala e Simonesa.  Thaj o Isus vaćarda e Simonese: “Ma dara, od akana ka dole e manušen.”
042	LUK	005	011	Thaj ikalde e čamcura ki phuv, ačhade sa thaj đele pale leste.
042	LUK	005	012	Thaj kana sasa o Isus ane jekh foro, thaj dikh, manuš sa ani guba (nasvalipe pi koža), kana dikhlja e Isuse pelo angle leste mujesa dži ki phuv, molisada le thaj vaćarda: “Gospode!  Ako manđe šaj te sastarema!”
042	LUK	005	013	O Isus vazdija po va dolda le, thaj phenda: “Mangav.  Av thodo!”  Thaj o nasvalipe tar lesi koža sigate crdija pe.
042	LUK	005	014	Thaj o Isus vaćarda lese ma te vaćarol khanikase: “Đa thaj sikado e sveštenikose, thaj inđar kurbano sar so vaćarda o Mojsije an po zakono, golese kaj sastiljan te bi avola tu dokaz angle manuša.”
042	LUK	005	015	A taro Isus o lafi sa pobut šundilo thaj e manuša sa pobut ćidije pe te šunen le thaj te sastarol len tar lengo nasvalipe.
042	LUK	005	016	A vov đelo ke thana kaj naj khoni thaj molisajlo.
042	LUK	005	017	O Isus jekh đive sikada ano jekh čher, thaj gothe bešle e fariseja thaj e učitelja taro Mojsijaso zakono save avile tare sa e gava andari Galileja thaj i Judeja thaj andaro Jerusalim.  A i zor e Gospodaresi sasa pe leste te bi vov sastarola.
042	LUK	005	018	Thaj dikh, e manuša ande ano than e pašljimaso e manuše savo našti phirol, thaj rodije sar te anen le thaj te mučhen le anglo Isus.
042	LUK	005	019	Thaj kana ni arakhlje kotar te anen le tare but manuša, uštile po čher thaj taro tavano mukhlje le sa e thanesa kaj pašlilo ko maškar anglo Isus.
042	LUK	005	020	Thaj kana dikhlja o pačaipe lengo vaćarda lese: “Manušeja, oprostin pe će grehura!”
042	LUK	005	021	Thaj lije ane peste te den gođi e fariseja thaj e učitelja taro Mojsijaso zakono: “Savo si kava savo hulil po Dol?  Ko šaj oprostil e grehura sem jekh Dol?”
042	LUK	005	022	Thaj kana o Isus haljarda so von den gođi ane peste, vaćarda lenđe: “So den gođi ane tumare ile?
042	LUK	005	023	So si po lokho te phenol pe: ‘Oprostin pe e grehura ćire’, il te phenol pe e manušese savo našti phirol: ‘Ušti thaj phir?’
042	LUK	005	024	A te džanen kaj isi man vlast, me o Čhavo e Manušeso, ki phuv te oprostiv e grehura, me ka sikavav tumenđe mi zor.”  Irisajlo premalo manuš savo naštine te phirol thaj phenda: “Tuće phenav: ‘Ušti thaj le ćo than kaj pašliljan thaj đa ane ćo čher.’”
042	LUK	005	025	Thaj sigate uštilo angle lende, thaj lija po than kaj pašlilo, thaj đelo pese čhere hvalindoj e Devle.
042	LUK	005	026	Thaj savore sesa radosna, thaj hvalisade e Devle, pherdile dar thaj vaćarde: “Čudo dikhljam ađive!”
042	LUK	005	027	Thaj pale gova iklilo, thaj dikhlja e carinco savo akhardola Levi sar bešol ki carina, thaj vaćarda lese: “Av pale mande.”
042	LUK	005	028	Thaj o Levi uštilo, ačhada sa thaj đelo pale leste.
042	LUK	005	029	E Isusese ćerda o Levi ano po čher baro xape, gothe sesa but carincura thaj avera manuša bešle lesa ko astali.
042	LUK	005	030	E fariseja thaj maškar lende nesave učitelja tare Mojsijaso zakono lije te den vika thaj te vaćaren lese sikadenđe: “Sose xan thaj pijen e carincurencar thaj e grešnikurencar?”
042	LUK	005	031	Thaj o Isus vaćarda lenđe: “Ni trubul e sastenđe doktora, e nasvalenđe trubul.
042	LUK	005	032	Me ni aviljem te akharav e pravednikuren aviljem te akharav e grešnikuren ko pokajipe.”
042	LUK	005	033	A von vaćarde lese: “Sose e Jovanese sikade postin thaj molin pe e Devlese, gija thaj e farisejska sikade, a ćire xan thaj pijen?”
042	LUK	005	034	A o Isus vaćarda lenđe: “Šaj li čhuve e manušen so avile ko abav te postin a lencar si o terno kaso si o abav?
042	LUK	005	035	Ka avol o đive kana ka len lendar e terne, tegani i von ka postin ane gola đivesa.”
042	LUK	005	036	Thaj vaćarda lenđe i paramič: “Khoni ni čhuvol kotor taro nevo fostano po purano fostano, golese kaj i o nevo ka pharadol, thaj o kotor taro nevo fostano ni ačhol šukar ko purano.
042	LUK	005	037	Thaj khoni ni čhorol nevi mol ane purane morčha, golese kaj i nevi mol ka pharavol e morčha thaj ka čhordol i mol, a e morčha ka pharadon.
042	LUK	005	038	Golese i nevi mol čhuvol pe ane neve morčha.
042	LUK	005	039	Thaj khoni ko pilja i purani mol ni manđol nevi golese kaj phenol: ‘I purani si po šukar.’”
042	LUK	006	001	Ke jekh savato o Isus nakhlo maškaro điv, lese sikade lije o điv, morde vastencar thaj xalje.
042	LUK	006	002	Nesave fariseja vaćarde: “Sose ćeren okova so ni trubul ko savato pale Mojsijaso zakono?”
042	LUK	006	003	Thaj o Isus vaćarda lenđe: “Ni li čitisaden ano Lil so ćerda o David thaj okola so sesa lesa kana bokhajlo?
042	LUK	006	004	Dija ano čher e Devleso, lija e mangre save čhute pe sar kurbano, save šajine te xan samo e sveštenikura o David xalja, thaj dija kolenđe so sesa lesa.”
042	LUK	006	005	Thaj o Isus vaćarda lenđe: “Me o Čhavo e Manušeso sem po baro i taro savato.”
042	LUK	006	006	A ko aver savato, o Isus dija ani sinagoga thaj lija te sikavol.  Gothe sasa jekh manuš kaso desno va sasa šuko.
042	LUK	006	007	E učitelja tare Mojsijaso zakono thaj e fariseja dikhlje palo Isus na li ko savato ka sastarol, te bi ćerena le banđe.
042	LUK	006	008	Al o Isus džanglja so von den gođi, thaj vaćarda e manušese so sasa leso va šuko: “Ušti thaj ava akari ko maškar!”  O manuš uštilo thaj ačhilo angle savorende.
042	LUK	006	009	Thaj o Isus vaćarda lenđe: “Te pučav tumen: Ko savato li šaj ćerol pe šukar il bilačhe?  Te aračhol pe o džuvdipe il te mudarol pe?”  Thaj von khanči ni vaćarde.
042	LUK	006	010	Dikhlja savoren so sesa gothe thaj vaćarda e manušese: “Sikav ćo va.”  Vov gija i ćerda, thaj leso va sastilo.
042	LUK	006	011	A e fariseja thaj e učitelja tare Mojsijaso zakono pherdile bari holi, thaj vaćarde jekh averese so te ćeren e Isusesa.
042	LUK	006	012	Gola đivesa, o Isus iklilo ko brego te molil pe e Devlese, thaj sasa sai rat ano molipe e Devlesa.
042	LUK	006	013	Thaj kana sasa đive, akharda pe sikaden, thaj lendar birisada Dešudujen thaj akharda len apostolura:
042	LUK	006	014	e Simone kas akharda Petar, e Andrija lese phrale, e Jakove thaj e Jovane, e Filipe thaj e Vartolomeje,
042	LUK	006	015	e Mateja thaj e Toma, e Jakove e Alfejeveso čhavo, thaj e Simone savo sasa Zilot,
042	LUK	006	016	e Juda e Jakoveso, thaj e Juda e Iskariotskone, savo izdajisada le.
042	LUK	006	017	O Isus ulilo taro brego pe Dešudujencar thaj ačhilo ko ravno than, thaj but sikade lese, thaj but manuša andari sa i Judeja thaj taro Jerusalim, thaj taro foro Tir em taro foro Sidon thaj pašutne thana save si pašo more.
042	LUK	006	018	Von avile te šunen le thaj te sastardon taro piro nasvalipe, a sastardile i kola save sesa mučime tare benga.
042	LUK	006	019	Thaj sa e manuša rodije te dolen pe po Isus, golese kaj lestar ikljola zor, thaj sastardona savore.
042	LUK	006	020	Thaj o Isus dikhlja an pe sikade thaj vaćarda: “Blagoslovime sen tumen save sen čore, golese kaj si tumaro o carstvo e Devleso.
042	LUK	006	021	Blagoslovime sen tumen save sen bokhale, golese kaj ka čaljon.  Blagoslovime sen tumen save roven akana, golese kaj ka asan.
042	LUK	006	022	Blagoslovime sen kana e manuša ni manđen tumen, thaj kana čhuden tumen thaj ladžaren tumen, thaj tumaro alav ni manđen sar e bi lačhengo golese so pačan an mande ano Čhavo e Manušeso.
042	LUK	006	023	Radujin tumen ane gova đive thaj čhelen, thaj dikh, bari si tumari plata ko Dol.  Golese kaj gija ćerde e prorokurenđe lenđe paradada.
042	LUK	006	024	Al jao tumenđe tumen e barvale, golese kaj lijen tumari uteha.
042	LUK	006	025	Jao tumenđe save sen akana čale, kaj ka bokhavon.  Jao tumenđe save akana asan, golese so ka aven bibahtale thaj ka roven.
042	LUK	006	026	Jao tumenđe kana sa e manuša vaćaren sa šukar tumendar, golese kaj gija vaćarde šukar tare xoxavne prorokura lenđe paradada!”
042	LUK	006	027	“Tumenđe vaćarav save šunen: Manđen tumaren dušmajen!  Šukar ćeren kolenđe save mrzin tumen!
042	LUK	006	028	Blagoslovin kolen save den tumen armaja!  Molin tumen e Devlese kolenđe save bilačhe ćeren tumencar.
042	LUK	006	029	Savo čalavol tut pi čham, iri lese aver, thaj savo manđol tutar o ogrtači, de le ćo fostano.
042	LUK	006	030	De svakone okova so rodol tutar, thaj te lija tutar ma rode palal.
042	LUK	006	031	Gova so manđen te ćeren e manuša tumenđe, tumen ćeren lenđe!
042	LUK	006	032	Thaj ako manđen samo okolen save tumen manđen, savi si tumari hvala?  Golese kaj čak i e grešnikura manđen okolen ko len manđol.
042	LUK	006	033	Thaj te ćeren šukar kolenđe save tumenđe ćeren šukar, savi si tumari hvala?  Golese kaj i e grešnikura ćeren gija.
042	LUK	006	034	Thaj ako den zajam okolenđe savendar ađućaren te irin o zajam, savi si tumari hvala?  Golese kaj e grešnikura e grešnikurenđe den zajam te len palem gaći.
042	LUK	006	035	Thaj manđen tumare dušmanuren, ćeren lenđe šukar, thaj den zajam te ni manđen khančhi golese, thaj ka avol tumen bari plata, thaj ka aven čhave e Najbare Devlese, golese kaj si vov šukar e nezahvalnonenđe thaj e bi lačhenđe.
042	LUK	006	036	Golese aven milosrdna sar so si tumaro Dad taro nebo milosrdno.”
042	LUK	006	037	“Ma sudin, thaj ni ka aven sudime.  Ma osudin, thaj ni ka aven osudime.  Oprostin, thaj ka oprostil pe tumenđe.
042	LUK	006	038	Den, thaj ka dol pe tumenđe.  Pobari mera thaj popherdi ka dodol pe tumenđe ane tumare vasta.  Golese save merasa merin gaći ka iril pe tumenđe.”
042	LUK	006	039	Thaj vaćarda lenđe paramič: “Šaj li o koro e kore te inđarol?  Na li solduj ka peren ani rupa?
042	LUK	006	040	Nijekh sikado naj pobaro tar po učitelji.  Kana ka sikljol sa, ka avol sar po učitelji.
042	LUK	006	041	Sose dičhe i treska ane će phralesi jakh, a o kaš ani ćiri jakh ni dičhe?
042	LUK	006	042	Sar šaj vaćare će phralese: ‘Phrala, ačh te ikalav i treska andari ćiri jakh,’ a ćiro kaš ani ćiri jakh ni dičhe?  Dujemujengo!  Ikal angleder ćiro kaš andari ćiri jakh, pa ka dičhe te ikale će phralese i treska andari jakh.”
042	LUK	006	043	“Golese kaj naj šukar kaš savo bijanol bilačho bijanipe, ni bilačho kaš savo bijanol šukar bijanipe.
042	LUK	006	044	Golese sa e kašta pindžaron pale lengo bijanipe.  Golese kaj i smokve thaj i drakh ni ćiden pe tare kangre.
042	LUK	006	045	E šukare manuše isi šukar ano ilo, i gija, lestar ikljol šukar, a bilačho manuš andar po ilo ikalol bi lačhipe, golese kaj andaro muj leso ikljol okova sosa si pherdo leso ilo.”
042	LUK	006	046	“A sose akharen man: ‘Gospod!  Gospod!’, a ni ćeren sa so vaćarav tumenđe?
042	LUK	006	047	Ka vaćarav tumenđe savo si kova savo avol ke mande thaj šunol me lafura thaj ćerol len:
042	LUK	006	048	Vov si sar manuš savo ćerol po čher, pa hunol rupa thaj čalavol temelji ko bar, thaj kana aven e paja avol i bari len pe gova čher thaj našti peravol le, golese kaj si leso temelji ko bar.
042	LUK	006	049	A savo šunda a ni ćerda, vov si sar manuš savo ćerol po čher ki phuv bizo temelji, pe savo avol i len, vov sigate perol, thaj gova čher rumil pe sa.”
042	LUK	007	001	Kana vaćarda o Isus sa kava angle manuša, đelo ano foro o Kafarnaum.
042	LUK	007	002	Jekhe rimskone kapetano sasa jekh sluga savo sasa nasvalo dži o meripe, save vov but manglja.
042	LUK	007	003	Thaj kana o kapetano šunda e Isusese, bičhalda leste e phuredera e Jevrejenđe te molin le te avol te sastarol lese sluga.
042	LUK	007	004	Von avile ko Isus thaj but molisade le vaćarindoj: “Trubul gova te ćere lese,
042	LUK	007	005	golese kaj manđol amare manušen, thaj vov pestar ćerda amenđe sinagoga.”
042	LUK	007	006	Thaj o Isus đelo lencar.  Thaj kana avile pašo čher, bičhalda o kapetano pe amalen te vaćaren lese: “Gospod!  Ma čhuv tuće gova pharipe golesa so ka de an mo čher, golese so me naj sem dostojno te ave tali mi streja.
042	LUK	007	007	Golese ni mangljem te avav angle tute kaj naj sem dostojno.  Vaćar jekh lafi gothar thaj sigate ka sastol mo manglo sluga.
042	LUK	007	008	Golese kaj sem i me manuš tale nekaso autoritet, thaj isi man tale mande vojnikura, pa vaćarav jekhese: ‘Dža’, thaj džal.  Vaćarav dujtonese: ‘Av’, thaj avol.  Vaćarav me mingre slugase: ‘Čher’, thaj ćerol gova.”
042	LUK	007	009	Thaj kana šunda gova o Isus, čudisajlo, thaj irisajlo e manušenđe save đele pale leste thaj vaćarda lenđe: “Vaćarav tumenđe, vadži ni arakhljem Jevreje ano Izrael kas isi gaći pačaipe.”
042	LUK	007	010	Thaj kana irisajle čhere okola so sesa bičhalde, arakhlje e nasvale sluga saste.
042	LUK	007	011	Na but pale gova, o Isus đelo ano foro savo akhardola Nain, thaj đele lesa lese sikade thaj pherdo manuša.
042	LUK	007	012	Kana avile pašo vudar e foroso, thaj dikh, nesave terne čhave ikalde mule, jekhore čhave ani dej, savako rom mulo.  Pherdo manuša andaro foro džana lasa te prahon e čhave.
042	LUK	007	013	Kana dikhlja la o Gospod, pelo lese žal laće, thaj vaćarda laće: “Ma rov!”
042	LUK	007	014	Avilo paše, dolda pe ko than kaj pašljardo sasa o mulo čhavo, thaj e manuša save inđarena le ačhile.  Thaj o Isus vaćarda: “Čhaveja!  Tuće vaćarav, ‘Ušti!’”
042	LUK	007	015	O mulo čhavo džuvdilo em bešlo thaj lija te vaćarol, thaj o Isus dija le lese daće.
042	LUK	007	016	Savore darajle, thaj hvalisade e Devle.  Vaćarde: “Baro proroko maškar amende,” thaj: “O Dol avilo te pomognil pire manušenđe.”
042	LUK	007	017	Kava šundilo taro Isus ani sa i Judeja thaj ane pašutne thana.
042	LUK	007	018	Thaj vaćarde e Jovanese lese sikade sa so o Isus ćerda.  Thaj akharda o Jovane pire dujen sikaden
042	LUK	007	019	thaj bičhalda len ko Gospod te pučen le vaćarindoj: “Tu li san gova save obećisada o Dol kaj trubul te avol, il te ađučara avere?”
042	LUK	007	020	Thaj avile ko Isus gola duj manuša thaj phende lese: “O Jovane Krstitelj bičhalda amen tute te puča tut: ‘Tu li san gova save obećisada o Dol kaj trubul te avol, il te ađučara avere?’”
042	LUK	007	021	A ane gova sato o Isus sastarda buten taro lengo nasvalipe, tar lengo pharipe thaj tare benga, thaj bute koren dija dičhipe.
042	LUK	007	022	Thaj o Isus phenda e Jovanese sikadenđe: “Džan thaj vaćaren e Jovanese so dikhljen thaj so šunden: e kore dičhen, e banđe phiren, e gubava thodon, e kašuće šunen, e mule ušten, thaj okolenđe save si ani potreba vaćarol pe o Lačho lafi.
042	LUK	007	023	Thaj vaćaren lese i kava: ‘O Dol blagoslovil okole savo naj sablaznimo zbog mande!’”
042	LUK	007	024	Thaj kana đele e sikade e Jovanese, o Isus lija te vaćarol taro Jovane e manušenđe: “So ikliljen te dičhen ki pustinja?  I trska, savi banđol ki balval?  Na!
042	LUK	007	025	Il so ikliljen te dičhen?  Manuše ane barvale fostanura urade?  Na!  Gasave manuša phiraven barvale fostanura, thaj ano šukaripe bešen ane carska palate.
042	LUK	007	026	Il ikliljen te dičhen?  Proroko?  Va, me phenav tumenđe vov si po but taro proroko.
042	LUK	007	027	Golese so si o Jovane manuš kastar o Dol vaćarda ane piro Sveto Lil: ‘Akh me bičhalav me glasniko angle tute, savo ka ćerol tuće o drom angle tute.’
042	LUK	007	028	Vaćarav tumenđe, tare sa e manuša save sesa bijande ni sasa pobaro taro Jovane o Krstitelj, thaj po baro si lestar o em cikno ano Carstvo e Devleso.”
042	LUK	007	029	Sa e manuša so šunde e Isuse, pa i nesave carincura, pindžarde kaj si e Develeso sikaipe šukar thaj krstisajle e Jovaneso krstipe.
042	LUK	007	030	A e fariseja thaj e učitelja tare Mojsijaso zakono čhudije o plan e Devleso savo sasa lenđe.  Thaj von ni manglje o Jovane te krstil len.
042	LUK	007	031	A o Isus vaćarda: “Kasa te uporediv akale manušen save si akana džuvde?  Thaj so te vaćarav lendar?
042	LUK	007	032	Von si sar manuša save bešen ko drom thaj akharen jekh avere thaj vaćaren: ‘Bašaldam tumenđe vesela đilja, a tumen ni čhelden, bašaldam tumenđe žalosna đilja, a tumen ni rujen.’
042	LUK	007	033	Golese, avilo o Jovane o Krstitelj.  Savo ni xal ni mangro ni pijol ni mol, a tumen vaćaren: ‘O beng ane leste!’
042	LUK	007	034	Aviljem me, o Čhavo e Manušeso, savo xav thaj pijav, a tumen vaćaren: ‘Dikh manuš halano thaj mato, amal e carinconengo thaj e grešnikurengo!’
042	LUK	007	035	Al, sa gola so prihvatisade gova sikaipe, phende kaj si e Devleso mudrost čačukano!”
042	LUK	007	036	Jekh fariseji kaso alav sasa Simon dija vika e Isuse te xal mangro ke leste, thaj vov đelo ano čher e farisejeso thaj čhuta pe pašo astali.
042	LUK	007	037	Thaj dikh, sasa i džuvli ando foro savaće džanglja pe kaj si grešnica, šunda kaj si o Isus pašo astali ano čher e farisejeso, i avili andre.  Anda skupo miris ko čaro savo sasa taro alabasteri.
042	LUK	007	038	Rojindoj, peli ke pe koča pale lese pingre.  Laće asva pele pe lese pingre thaj lija te thovol len pe jasvencar, thaj pe balencar koslja len thaj čumidija lese pingre, thaj makhlja len e mirisesa.
042	LUK	007	039	A kana dikhlja o fariseji savo akharda le, vaćarda ane peste: “Te avol proroko, bi džanola ko si kaja džuvli savi dolol le golese kaj si grešnica!”
042	LUK	007	040	A o Isus phenda lese: “Simone!  Isi man khanči te vaćarav tuće.”  A vov vaćarda: “Učitelju, vaćar.”
042	LUK	007	041	A o Isus vaćarda: “Duj džene sesa borči jekhe manušese.  Jekh sasa borči panšel srebrenjakuri pare a o dujto pinda.
042	LUK	007	042	Thaj kana len naj sasa te irin, o manuš ni manglja palal o borči lendar.  Vaćar tare kala duj savo ka manđol le po but?”
042	LUK	007	043	A o Simon vaćarda lese: “Pa bi phenava kolese kas sasa pobaro borči.”  A o Isus vaćarda lese: “Gija si, šukar vaćardan.”
042	LUK	007	044	Thaj irisajlo premali džuvli em vaćarda e Simonese: “Dičhe li kala džuvlja!  Me aviljem ane ćo čher, paj ni andan me pingrenđe, a voj pe jasvencar thoda len, a pe balencar koslja len.
042	LUK	007	045	Ni čumidipe ni dijan man, a voj sar aviljem ni ačhili te čumidol me pingre.
042	LUK	007	046	Uljesa ni makhljan mo šoro, a voj mirisesa makhlja me pingre.
042	LUK	007	047	Golese vaćarav tuće: ‘Baro manglipe sikada manđe, golese so si laće oprostime but bare grehura.  Al kase zala oprostime, sikavol zala manglipe.’”
042	LUK	007	048	A laće vaćarda: “Oprostime si ćire grehura.”
042	LUK	007	049	Thaj ane peste lije te vaćaren kola so si lesa pašo astali: “Savo si kava so e grehura šaj oprostil?”
042	LUK	007	050	A e džuvljaće vaćarda: “Ćo pačaipe ikalda tut.  Đa ano mir.”
042	LUK	008	001	O Isus pale gova đelo ane forura thaj ane gava.  Sikada thaj vaćarda taro Lačho lafi taro Carstvo e Devleso, thaj e dešuduj apostolura đele lesa
042	LUK	008	002	thaj nesave džuvlja save sesa sastarde tare benga thaj nasvalipe: i Marija (savi akhardola Magdalena, kastar iklile efta benga),
042	LUK	008	003	thaj i Jovana (romni e Huzosi savo sasa upravitelji ko Irod), thaj i Suzana, thaj avera but đeja save kandije pumare parencar e Isuse thaj lese sikade.
042	LUK	008	004	Thaj kana ćidije pe but manuša tare sa e forura avile pašo Isus, thaj vov vaćarda lenđe paramič:
042	LUK	008	005	“Iklilo o manuš savo čhudola o seme pi phuv.  Thaj kana sijisada, nesavo seme pelo ko drom thaj uštade le e manuša thaj e čiriklja sa xalje le.
042	LUK	008	006	Nesavo seme pelo pe bara, barilo thaj šučilo, golese kaj naj sasa paj ani phuv.
042	LUK	008	007	A nesavo seme pelo ke kangre, thaj o seme barilo e kangrencar, thaj e kangre tasade le.
042	LUK	008	008	A nesavo seme pelo pi šukar phuv, thaj barilo thaj anda šel droma po but.”  Kana vaćarda kava dija vika: “Kas isi kana te šunol, nek šunol.”
042	LUK	008	009	A e sikade lese pučlje e Isuse: “Vaćar amenđe savi si kaja paramič?”
042	LUK	008	010	A vov vaćarda: “O Dol tumenđe dija te džanen o garajipe tare leso Carstvo, a averenđe vaćarav ane paramiča, te pherdol okova so ačhol ano Sveto lil: ‘Te dikhlje ni ka shvatin, Thaj te šunde ni ka haljaren.’
042	LUK	008	011	Kaja paramič phenol kava: O seme si sar o Lafi e Devleso.
042	LUK	008	012	O seme savo pelo po drom si manuša save šunen o lafi e Devleso, thaj avol o beng, lol o lafi andaro lengo ilo, te ma pačan thaj te ni spasin pe.
042	LUK	008	013	A o seme savo pelo po bar gola si manuša save šunen radosno thaj len o lafi sar luluđa saven naj koreno.  Zala vreme pačan, a kana avol o vreme tare iskušenjura, tegani prestanin te pačan.
042	LUK	008	014	A o seme savo si ane kangre golasi kola manuša save šunen o Lačho lafi, al o pharipe, o barvalipe thaj o guglipe kale svetoso tasavol len thaj ni den šukar bijandipe.
042	LUK	008	015	A o seme savo si ki šukar phuv gola si manuša save šunen o lafi, thaj gova lafi ičaren ano šukar thaj iskreno ilo, sa dži kaj ni anen šukar bijandipe.”
042	LUK	008	016	Khoni ni phabarol i svetiljka te bi učharola la e čaresa, thaj ni čhuvola talo than e sojimaso.  Čhuvol la ke svetiljkako than te šaj okola save den andre dičhen o svetlo savo phabol.
042	LUK	008	017	Sa so si garado ka avol pučardo, thaj so si ćerdo garandoj ka ikljol ko dičhipe.
042	LUK	008	018	Golese pazin sar šunen, golese kas isi, ka dol pe lese, a kas naj, ka lol pe lestar i kova zala so dol gođi kaj isi le.
042	LUK	008	019	Avile e Isusesi dej thaj lese phrala, thaj naštine tare but manuša te vaćaren lesa.
042	LUK	008	020	Thaj khoni vaćarda e Isusese: “Ći dej thaj će phrala ačhen avri, thaj manđen te dičhen tut.”
042	LUK	008	021	A o vov vaćarda lenđe: “Mi dej thaj me phrala si kola save šunen o lafi e Devleso thaj ićaren le.”
042	LUK	008	022	Jekh đive o Isus phenda pe sikadenđe: “Te nakha ki aver rig e pajesi.”  Dije ano čamco thaj đele.
042	LUK	008	023	Thaj kana pojdisade o Isus zasuta.  Thaj uštili bari balval, o čamco lija te pherdol paj thaj lije te tason, thaj but darajle so sesa ano baro bilačhipe.
042	LUK	008	024	Thaj e sikade avile pašo Isus thaj lije te den vika: “Gospod!  Gospod!  Ka tasiva!”  Thaj o Isus uštilo, thaj vaćarda e balvaljaće thaj e bare pajese te ačhen, thaj von ačhile thaj pale gova khanči ni šundilo.
042	LUK	008	025	A o Isus vaćarda lenđe: “Kaj tumaro pačaipe?”  A e sikade darajle thaj čudisajle thaj jekh averese vaćarde: “Savo si kava so e barvaljenđe thaj e pajese vaćarol te ačhen, thaj von šunen le?”
042	LUK	008	026	Thaj resle paši Gerasinsko phuv savi si ki aver rig tari Galileja.
042	LUK	008	027	Thaj kana iklilo o Isus taro čamco, avilo paše leste jekh manuš andaro foro ane kaste sesa benga.  But berša sasa nango, thaj ni bešlo ano čher, nego bešlo ke limora.
042	LUK	008	028	Thaj kana dikhlja e Isuse, dija vika thaj pelo angle leste thaj vaćarda: “So manđe mandar, Isuse Čhaveja embare Devleso?  Moliv tut ma mučima.”
042	LUK	008	029	Golese so o Isus već vaćarda e benđese te ikljol andaro manuš, ane kaste sasa o beng but vreme.  E manuša phandena le ane sinđira thaj aračhena le, čhinola e sinđira thaj o beng inđarola le ani pustinja.
042	LUK	008	030	A o Isus pučlja le: “Sar si ćo alav?”  Vov phenda: “Legija (but džene amen)”, golese kaj but benga sesa ane leste.
042	LUK	008	031	Thaj molisade e Isuse e benga te ma bičhalol len ano bezdan.
042	LUK	008	032	Paše gothar sasa jekh brego kaj sesa pherdo bale save čarona, a e benga molisade e Isuse te mučhol te džan ane bale.  Thaj o Isus mukhlja te džan.
042	LUK	008	033	Tegani iklile e benga andaro manuš thaj đele ane bale, a e bale taro brego čhudije pe ano paj thaj tasile.
042	LUK	008	034	Kana dikhlje so sasa e manuša save arakhlje e balen, našle thaj đele te vaćaren ano foro thaj ane gava.
042	LUK	008	035	Thaj iklile vadži manuša te dičhen so sasa.  Kana avile pašo Isus, arakhlje e manuše kastar iklile e benga.  A o manuš bešol urado thaj gođaver paše Isusese pingre, thaj von darajle.
042	LUK	008	036	A kola save gova dikhlje vaćarde averenđe sar o Isus sastarda e manuše ane kaste sesa e benga.
042	LUK	008	037	Thaj sa e manuša tari Gerasa thaj tare pašutne thana phende e Isusese te džal lendar, golese kaj but darajle.  A o Isus dija ano čamco thaj irisajlo palal ani Galileja.
042	LUK	008	038	O manuš kastar o Isus ikalda e benđen molisada e Isuse te džal lesa, a o Isus mukhlja le vaćarindoj:
042	LUK	008	039	“Iri tut ane ćo čher, thaj vaćar sa so ćerda tuće o Dol.”  O manuš đelo thaj vaćarda maškaro sa o foro so ćerda lese o Isus.
042	LUK	008	040	Thaj kana irisajlo o Isus tare aver rig e jezerosi, e manuša sesa bahtale kana dikhlje le, golese kaj savore ađućarde le.
042	LUK	008	041	Thaj dikh, avilo jekh manuš saveso alav sasa Jair, savo si angluno ani sinagoga, avilo thaj pelo ke koča anglo Isus.  Thaj molisada le te avol ane leso čher
042	LUK	008	042	Golese kaj sasa le jekhori čhej tare dešuduj berš, thaj voj sasa dži o meripe.  Thaj kana pojdisada o Isus e Jairesa ane leso čher, čičidije le e manuša.
042	LUK	008	043	Thaj maškare manuša sasa jekh nasvali džuvli tare rateso thavdipe dešuduj berš.  I džuvli sa po barvalipe so sasa la dija e sastarutnenđe thaj ni jekh naštine te sastarol la.
042	LUK	008	044	Voj avili od palal e Isusese thaj dolda pe tare leso teluno kotor taro fostano, thaj sigate ačhada la o ratvalipe lako.
042	LUK	008	045	Thaj vaćarda o Isus: “Ko dolda pe gova pe mande?”  Dži jekh lendar phende da naj von, a o Petar vaćarda: “Gospod!  But manuša si paše tute čičidije tut, a tu puče: ‘Ko dolda pe pe mande?’”
042	LUK	008	046	A o Isus vaćarda: “Neko dolda pe pe mande, golese kaj osetisadem zor kaj iklili mandar.
042	LUK	008	047	Thaj kana dikhlja i džuvli kaj našti garadol, avili darandoj, peli angle leste, thaj vaćarda angle sa e manuša sose dolda pe pe leste thaj sar tare jekh drom sastili.”
042	LUK	008	048	Thaj o Isus vaćarda laće: “Mi čhej!  Ćo pačaipe sastarda tut.  Đa ano mir.”
042	LUK	008	049	Dok o Isus vaćarda e džuvljaće, avilo jekh andare Jaireso čher thaj vaćarda lese: “Jaire, muli ći čhej.  Ma muči e učitelje.”
042	LUK	008	050	Kana šunda gova o Isus, vaćarda lese: “Ma dara, samo pača.  Voj ka uštol.”
042	LUK	008	051	A kana o Isus avilo ano čher, ni dija khoni te džal andre sem o Petar, o Jovane thaj o Jakov, thaj e čhejorako dad em dej.
042	LUK	008	052	Thaj savore ruje andaro ođi pale late, a o Isus vaćarda: “Ma roven.  Ni muli.  Sovol.”
042	LUK	008	053	Thaj asaje e Isusese golese kaj džanglje so muli.
042	LUK	008	054	Vov dolda e čhejora taro va, thaj dija vika vaćarindoj: “Čhejorije, ušti!”
042	LUK	008	055	Thaj irisajlo lako duxo, thaj uštili sigate, thaj o Isus vaćarda lenđe te den la te xal.
042	LUK	008	056	Thaj lako dad thaj lačhi dej sesa začudime.  A vov vaćarda lenđe khanikase te ma vaćaren so sasa.
042	LUK	009	001	O Isus dija vika e apostoluren thaj dija len zor thaj vlast pe sa e benga, thaj te sastaren taro nasvalipe.
042	LUK	009	002	Thaj bičhalda len te vaćaren taro carstvo e Devleso, thaj te sastaren e nasvalen.
042	LUK	009	003	Thaj vaćarda lenđe: “Khanči ma len dromese, ni rovli, ni torba, ni so te xan, ni pare, thaj te ma avol tumen po duj fostanura.
042	LUK	009	004	Kana džan an nesavo than, bešen an jekh čher, dži kaj ni pojdin an aver than.
042	LUK	009	005	Te ni manglje tumen ane gova than, ikljen gothar thaj tresin o praho tar tumare pingre, sar svedočanstvo so ni lije o lafi e Devleso.”
042	LUK	009	006	Thaj e sikade đele taro than ko than thaj vaćarde o Lačho Lafi thaj sastarde e manušen ke sa e thana.
042	LUK	009	007	Thaj kana šunda o Irod o vladari, tar sa so o Isus ćerda, sasa vadži ano čudo golese kaj nesave vaćarde kaj o Jovane o Krstitelj uštilo tare mule.
042	LUK	009	008	Avera vaćarde kaj sikadilo ki phuv o Ilija, a nesave vaćarde kaj uštilo tare mule nesavo proroko taro purano vreme.
042	LUK	009	009	Thaj vaćarda o Irod: “E Jovaneso šoro me čhindem, a savo si akana kava kastar gasave čudura šunav?”  Thaj manglja te dičhol e Isuse.
042	LUK	009	010	Kana irisajle e apostolura, vaćarde e Isusese sa so ćerde.  O Isus thaj lese sikade đele pašo foro savo akhardol Vitsaida te šaj aven zala korkore.
042	LUK	009	011	Al but manuša šunde kaj đelo o Isus, thaj lije te džan pale leste.  O Isus phenda lenđe kaj šukar avile.  Thaj lija te vaćarol lenđe taro Carstvo e Devleso thaj sastarda e nasvalen.
042	LUK	009	012	Kana lija o đive te načhol, avile e dešuduj apostolura pašo Isus thaj vaćarde: “Te mukha e manušen?  Nek džan ane pašutne gava thaj ane thana kaj šaj te aračhen khanči xamase thaj kaj šaj te soven, golese kaj sam ko than kaj naj khanči.”
042	LUK	009	013	A o Isus vaćarda lenđe: “Den len tumen te xan.”  Thaj von vaćarde lese: “Amen isi samo pandž mangre thaj duj mačhe.  Amen li te đa te ćina sa kale manušenđe te xan?”
042	LUK	009	014	A gothe sesa paše pandž milje murša.  A o Isus vaćarda pe sikadenđe: “Čhuven len te bešen po pinda džene.”
042	LUK	009	015	Thaj ćerde gija, thaj bešljarde len savoren.
042	LUK	009	016	Thaj o Isus lija gola pandž mangre thaj gole dujen mačhen, dikhlja ano nebo, blagoslovisada len thaj phaglja e mangre, thaj dija ke sikade te den e manušen.
042	LUK	009	017	Thaj xalje thaj čalile savore, thaj ćidije dešuduj korpe okolestar so ačhilo so xalje e manuša.
042	LUK	009	018	Jekh đive, kana o Isus molisajlo korkoro, thaj lesa sesa lese dešuduj sikade.  Vov pučlja len: “So vaćaren e manuša, ko sem me?”
042	LUK	009	019	A e sikade vaćarde lese: “Nesave manuša vaćaren kaj san o Jovane o Krstitelj, a avera kaj san o Ilija o proroko, a nesave vaćaren kaj san jekh tare purane prorokura savo uštilo tare mule.”
042	LUK	009	020	A o Isus pučlja len: “A tumen so phenen, ko sem me?”  A o Petar vaćarda: “Tu san o Hristos bičhaldo taro Dol.”
042	LUK	009	021	A o Isus vaćarda e sikadenđe te ma vaćaren khanikase kaj si vov o Hrist.
042	LUK	009	022	Thaj phenda: “Golese so me o Čhavo e Manušeso, trubul te avav but mučimo, thaj e phuredera, e šorutne sveštenikura thaj e učitelja tare Mojsijaso zakono, ka čhuden ma thaj ka mudaren ma, thaj trito đive me ka uštav.”
042	LUK	009	023	A o Isus savorenđe vaćarda: “Ko manđol te džal pale mande nek ačhavol korkoro pes thaj nek lol o krsto piro svako đive thaj nek džal pale mande.
042	LUK	009	024	Golese ko manđol po džuvdipe te aračhol, ka hasarol le, a ko hasarol po džuvdipe baše mande vov ka aračhol le.
042	LUK	009	025	Thaj savo šukaripe ka avol e manuše ako sa o sveto dobil, a pes hasarol il pese bilačhe ćerol?
042	LUK	009	026	Golese ko ladžal mandar thaj tare me lafura lestar i me o Čhavo e Manušeso ka ladžav kana ka avav ani slava mingri savi si slava me Dadesi thaj e sveta melekurenđi.
042	LUK	009	027	Čače vaćarav tumenđe, nesave tumendar save sen kate ni ka meren dok ni dičhen o carstvo e Devleso.”
042	LUK	009	028	Thaj kana nakhle ohto đive pale gova, o Isus lija e Petre e Jovane thaj e Jakove thaj iklilo ko brego te molil pe e Devlese.
042	LUK	009	029	Thaj kana molisajlo leso muj ćerdilo averčhane, thaj lese šeja ćerdile parne thaj sjajna.
042	LUK	009	030	Thaj dikh, tar jekh drom iklile duj manuša, thaj lije te vaćaren e Isusesa.  Gola sesa o Mojsije thaj o Ilija.
042	LUK	009	031	Sikadile ani slava, thaj vaćarde tare leso meripe savo trubuja te avol ano Jerusalim.
042	LUK	009	032	A o Petar thaj kala so sesa lesa von zasute, čim džungadile dikhlje e Isuse ani slava thaj duje manušen sar lesa ačhen.
042	LUK	009	033	Thaj kana lije te crden pe o Mojsije em o Ilija, o Petar phenda e Isusese: “Gospod!  Šukar kaj sam kate, thaj te ćera trin senice: Jekh tuće, jekh e Mojsijase thaj jekh e Ilijase.”  Ni džanglja so te vaćarol
042	LUK	009	034	A dok vov gova vaćarda avilo o oblako, thaj von darajle kana učharda len o oblako.
042	LUK	009	035	Thaj šunde glaso andare oblakura vaćarindoj: “Kava si mingro čumidimo čhavo save me birisadem, le mangav te šunen.”
042	LUK	009	036	Thaj kana šundilo o glaso, e sikade dikhlje e Isuse korkore.  Thaj von khanči ni vaćarde khanikase, tar gova so dikhlje.
042	LUK	009	037	A thearinto đive o Isus em lese sikade sar ulile taro brego, but manuša avile ko Isus.
042	LUK	009	038	Thaj dikh, tare but manuša akharda le jekh: “Učitelju!  Moliv tut dikh pe mo čhavo golese kaj si jekhoro.”
042	LUK	009	039	Thaj dikh, dolda le o melalo duxo, thaj tari jekh drom lija te dol vika, thaj te ikljol lestar i spuma taro muj, thaj o duxo ni ačhavol le thaj uništil le.
042	LUK	009	040	“Molisadem ćire sikaden te ikalen e melale duxo, von naštine.”
042	LUK	009	041	Thaj o Isus vaćarda lenđe: “O, bipačače thaj bilačhe manušalen!  Tumencar sem sa kava vreme, a tumen vadži ni pačan, pučav man vadži kozom trubul te trpiv tumen.  An će čhave akari!”
042	LUK	009	042	A dok avola kare leste o beng perada e čhave ki phuv ane grčura, thaj lija te tresil le.  A o Isus phenda e benđese te ikljol, thaj sastarda e čhave, thaj dija le lese dadese.
042	LUK	009	043	Savore sesa divime e Devlese zuralimasa.  Thaj savore divisajle sa okolese so o Isus ćerola, o Isus vaćarda pe sikadenđe:
042	LUK	009	044	“Šukar šunen e lafura kala: Me o Čhavo e Manušeso trubul te avav dindo ane vasta e manušenđe.”
042	LUK	009	045	A e sikade ni haljarde kala lafura, golese kaj sasa lendar garado te našti haljaren, thaj darajle te pučen le kale lafese.
042	LUK	009	046	Thaj e sikade lije te vaćaren maškar pumende ko si lendar em baro.
042	LUK	009	047	A o Isus džanglja so si ane lengo ilo, vov lija e čhavore čhuta le angle peste,
042	LUK	009	048	thaj o Isus vaćarda lenđe: “Savo primil kale čhavore ane mingro alav, man primil, thaj ko man primil, primil me Dade savo bičhalda man, golese ko si maškare tumende em cikno, len o Dol dičhol embare.”
042	LUK	009	049	A o Jovane vaćarda e Isusese: “Gospod!  Dikhljam jekhe sar će alavesa tradol e benđen, thaj amen vaćardam lese te na ćerol gova, golese kaj ni džal amencar pale tute.”
042	LUK	009	050	Thaj o Isus vaćarda lese: “Mučhen le, golese ko naj protiv tumende tumencar si.”
042	LUK	009	051	Thaj kana sesa paše e đivesa te iril pe ko nebo, o Isus pojdisada ano Jerusalim.
042	LUK	009	052	Thaj bičhalda glasnikuren angle peste, thaj von đele thaj dije ano gav ani Samarija te lačharen lese kaj te sovol.
042	LUK	009	053	Thaj ni manglje le gothe e manuša, golese kaj dikhlje kaj džal ano Jerusalim.
042	LUK	009	054	Thaj kana dikhlje e sikade lese o Jakov thaj o Jovane pučlje e Isuse: “Gospod!  Manđe li te phena te uljol i jag taro nebo thaj sa te phabarol len?”
042	LUK	009	055	A o Isus irisajlo thaj dija vika pe lende.
042	LUK	009	056	Thaj đele ane aver gav.
042	LUK	009	057	A sar đele dromesa nesavo manuš vaćarda e Isuse: “Me ka džav tusa kaj tu đa.”
042	LUK	009	058	Thaj o Isus vaćarda: “E lisicen isi jazbina thaj e čirikljen isi len gnezdura: Me o Čhavo e Manušeso naj man kaj mo šoro te pašljarav.”
042	LUK	009	059	A o Isus avere manušese vaćarda: “Phir pale mande.”  A o manuš vaćarda: “Gospod!  Muk ma angleder te džav te prahov me dade.”
042	LUK	009	060	A o Isus vaćarda lese: “Ačhav e mule, nek prahon pe mulen, a tu ajde vaćar taro carstvo e Devleso.”
042	LUK	009	061	A aver vaćarda: “Gospod!  Me ka džav pale tute, al muk ma te džav te oprostiv man mingre čherutnencar.”
042	LUK	009	062	A o Isus vaćarda lese: “Ni jekh naj lačhardo pašo carstvo e Devleso savo čhuvol po va ko plugo te oril a dičhol palal.”
042	LUK	010	001	A pale gova odredisada o Gospod averen eftavardeše thaj dujen sikaden, thaj bičhalda len duj po duj te džan angle leste ane sa e forura thaj ane thana kaj manglja te džal.
042	LUK	010	002	A o Isus vaćarda lenđe: “O ćidipe si baro a e bućarne si zala, golese tumen molin e gospodare taro ćidipe te bičhalol e bućarnen ki po ćidipe.
042	LUK	010	003	Džan, akh bičhalav tumen sar terne bakren maškare ruva.
042	LUK	010	004	Ma inđaren šljanpiko ni torba ni sandale, thaj dok phiren ma ačhen te vaćaren ko drom khanikasa te ma hasaren tumaro vreme.
042	LUK	010	005	Kana den an nesavo čher angleder vaćaren: ‘Mir ane kava čher.’
042	LUK	010	006	Ako gola so bešen ano čher manđen o mir, o mir ka avol pe lende, ako ni manđen ka iril pe tumenđe tumaro mir.
042	LUK	010	007	Kana džan an nesavo čher, ma tar gova čher džan ke aver.  Ačhen ke gova čher, thaj xan thaj pijen so isi len, golese kaj o bućarno dostojno si pe plataće.
042	LUK	010	008	Kana den ane nesavo foro thaj gothe manđen tumen, xan so anen angle tumende.
042	LUK	010	009	Sastaren e nasvalen save si ane gova foro, thaj vaćaren lenđe: ‘Kava sikavol tumenđe kaj si o carstvo e Devleso paše.’
042	LUK	010	010	A kana džan an nesavo foro thaj ni manđen tumen gothe, ikljen ko drom lengo thaj vaćaren:
042	LUK	010	011	‘Thaj o praho taro tumaro foro savo si pe amende kosa amendar sar znako da o Dol ka sudil tumenđe.  Al te džanen paše avilo tumenđe o Carstvo e Devleso.’
042	LUK	010	012	Vaćarav tumenđe kaj e Sodomaće ka avol po lokho ko đive e Sudoso nego gole manušenđe tar gova foro!”
042	LUK	010	013	“Pharo tumenđe, manušalen taro Horazin!  Pharo tumenđe, manušalen tari Vitsaida!  Golese te bi čerdona e čudura ano foro Tir thaj ano foro Sidon sar tumende so ćerdile, dumutane bi pokajina pe thaj bi bešena urade ano dorikalo čaršafi thaj ano praho.
042	LUK	010	014	A e manušenđe taro Tir thaj e manušenđe taro Sidon ka avol poločhe ko sudo nego tumenđe.
042	LUK	010	015	A tumen manušalen taro Kafarnaum!  Dži o nebo li ka ušten?  Ka peren dži ko than kaj si e mule, Had.”
042	LUK	010	016	Thaj vaćarda pe sikadenđe: “Ko tumen šunol, man šunol, thaj ko tumen čhudol, man čhudol.  Ko čhudol man, čhudol e Devle savo bičhalda man.”
042	LUK	010	017	Kana irisajle kola eftavardeš thaj duj sikade radosno vaćarde e Isusese: “Gospod, e benga pokorisajle amenđe ke ćiro alav.”
042	LUK	010	018	A o Isus vaćarda lenđe: “Me dikhljem e Sotona sar pelo taro nebo sar munja.
042	LUK	010	019	Akh dijem tumen zor te ačhen pe sapa thaj pe škorpije thaj pe sa o vlast e dušmaneso, thaj khanči ni ka avol tumenđe.
042	LUK	010	020	A golese tumen ma aven radosna so e duxura pokorin pe tumenđe, nego aven radosna so tumare alava pisime ko lil e Devleso ano nebo.”
042	LUK	010	021	Ane gova sato o Isus pherdilo radost ano Sveto duxo thaj phenda: “Hvaliv tut, Dade, Gospod e phuvako thaj e neboso, so garadan ćo čačipe tare but džangle thaj tare razumna a vaćardan e ciknenđe.  Va, Dade, golese kaj si gova ćiri volja.”
042	LUK	010	022	Thaj irisajlo o Isus ke pe sikade thaj vaćarda: “Sa manđe dija o Dad mingro, thaj khoni ni džanol ko si o Čhavo sem o Dad, ni ko si o Dad sem o Čhavo, thaj okola kase o Čhavo manđol te vaćarol.”
042	LUK	010	023	Thaj irisajlo e sikadenđe korkore kana sesa thaj vaćarda lenđe: “Blagoslovime si e jakha so dičhen so tumen dičhen.
042	LUK	010	024	Golese vaćarav tumenđe kaj but prorokura thaj carura manglje te dičhen man thaj ni dikhlje, thaj manglje te šunen man thaj ni šunde.”
042	LUK	010	025	Thaj uštilo jekh tare učitelja taro Mojsijaso zakono te iskušil e Isuse thaj pučlja le: “Učitelju!  So trubul te ćerav te avol ma džuvdipe bizo meripe?”
042	LUK	010	026	A o Isus vaćarda lese: “So si pisimo ane Mojsijaso zakono?  Sar tu gova haljare?”
042	LUK	010	027	A vov phenda e Isusese: “Čumide e Gospod e Devle ćire sa e ilesa ćiresa, sa dušasa ćirasa, thaj sa e zorasa ćirasa, thaj sa e gođasa ćirasa, thaj mang će pašutne kozom manđe korkore tut.”
042	LUK	010	028	A o Isus vaćarda lese: “Šukar vaćardan.  Čher gova thaj ka avol tut džuvdipe bizo meripe.”
042	LUK	010	029	A o učitelji taro zakono manglja te opravdil pe, pa pučlja e Isuse: “Ko si mo pašutno?”
042	LUK	010	030	A o Isus vaćarda lese: “Jekh manuš ulilo taro Jerusalim ano foro savo akhardol Jerihon, thaj dolde le e čora, save uljarde lese šeja thaj marde le.  Đele pese thaj ačhade le opaš mule pašo drom.
042	LUK	010	031	Thaj slučajno gole dromesa nakhlo nesavo jevrejsko svešteniko, thaj dikhlja le em crdijape lestar ki aver rig thaj nakhlo.
042	LUK	010	032	Gija thaj o levito e sveštenikoso sluga kana avilo ke gova than avilo paše, dikhlja le thaj nakhlo.
042	LUK	010	033	A nesavo Samarijanco avilo paše leste, dikhlja le pa pelo lese žal.
042	LUK	010	034	Thaj avilo koslja e manušese rane uljesa thaj moljasa, thaj pačarda len, čhuta le ke po her thaj inđarda le ani mehana, thaj dikhlja pe leste.
042	LUK	010	035	Thaj theara đive kana lija te džal ikalda duj srebrenjakuri pare dija ko manuš kasi sasa i mehana, thaj phenda lese: ‘Dikh pe leste, thaj te trošisadan po but me ka poćinav kana ka irima.’”
042	LUK	010	036	“So den gođi akana?”  Pučlja o Isus.  “Tare kala trin džene ko sikadilo lese thaj sasa pašutno kolese so dolde le e čora?”
042	LUK	010	037	A učitelji e zakoneso phenda lese: “Okova savo ćerda milosrđe.”  A o Isus vaćarda lese: “Đa, thaj tu čher gija.”
042	LUK	010	038	A kana đele premalo Jerusalem, o Isus thaj lese sikade avile ane jekh gav, a jekh džuvli, akhardola Marta, dija len vika ane po čher.
042	LUK	010	039	Thaj la sasa phen, akhardola Marija, savi bešli paše pingre e Isusese thaj šunda leso vaćaripe.
042	LUK	010	040	A i Marta dikhlja po but ani bući em sar emlačhe te kandol le, thaj avili pašo Isus thaj vaćarda lese: “Gospod!  Šukar li si kava so mi phen ačhada ma korkora te kandav tut?  Vaćar laće te pomožil ma.”
042	LUK	010	041	A o Isus vaćarda laće: “Marto!  Marto!  Sikiri tut thaj trudi tut butese.
042	LUK	010	042	A samo jekh trubul.  I Marija ći phen birisada khanči šukar, te šunol mo lafi savo ni ka lol pe latar.”
042	LUK	011	001	Kana o Isus molisajlo thaj kana ačhilo e molitvasa, jekh tar lese sikade vaćarda lese: “Gospod, sikav amen te moli amen, sar o Jovane o Krstitelj so sikada pire sikaden.”
042	LUK	011	002	O Isus vaćarda lenđe: “Kana molin tumen, vaćaren: ‘Dade amareja ko nebo, te svetil pe ćo alav, te avol ćo carstvo, te avol ćiro manđipe ki phuv sar ko nebo,
042	LUK	011	003	Xamase so trubul amen de amen svako đive,
042	LUK	011	004	thaj oprosti amare grehura, sar amen so oprosti okolenđe so ćeren grehura premal amende!  Thaj crde amen taro iskušenje.’”
042	LUK	011	005	Thaj o Isus vaćarda: “Den gođi sar bi avola kana bi khoni tumendar đala ke po amal ki opaš rat, thaj te roden mangro lestar, thaj te vaćaren lese: ‘Amala, dema trin mangre, pa ka iriv tuće.
042	LUK	011	006	Golese kaj avilo taro drom mo amal ke mande, thaj naj so te čhuvav angle leste.’
042	LUK	011	007	A vov andral te phenol: ‘Ačhav ma ko miro!  Mo vudar si phanglo thaj me čhave si manca ano than e pašljimaso, thaj našti uštav te dav tut!’
042	LUK	011	008	Vaćarav tumenđe: Ako ni uštilo golese kaj si leso amal, ka uštol te dol le golese so si bilađutno thaj uporno.”
042	LUK	011	009	Vaćarav tumenđe: “Manđen thaj ka dol pe tumenđe!  Roden thaj ka aračhen!  Maren thaj ka putavol tumenđe!
042	LUK	011	010	Golese kaj savore save manđen, dol pe lenđe, save roden aračhen, save maren, putardol lenđe.
042	LUK	011	011	Savo dad tumendar: kana bi o čhavo rodola mačhe, o dad dol le ke gova than sape?
042	LUK	011	012	Il te manglja angro te dol le škorpija?
042	LUK	011	013	Kana tumen, bi šukar manuša, džanen šukar buća te den tumare čhaven, kobor pobut tumaro Dad taro nebo ka dol tumen Duxo Sveto kolenđe save molin le?”
042	LUK	011	014	Jekh drom o Isus tradija e benđe taro manuš savo naštine te vaćarol.  Kana iklilo o beng lestar vov lija te vaćarol, thaj zadivime e manuša sesa.
042	LUK	011	015	A nesave lendar vaćarde: “E Veelzevulese zorasa savo si šorutno e benđengo, tradol e benđen.”
042	LUK	011	016	A avera iskušisade e Isuse gija so rodije znako te dičhen dal si bičhaldo taro Dol.
042	LUK	011	017	Thaj o Isus džanglja so den gođi thaj phenda lenđe: “Dži jekh carstvo savo si ulado ka properol.  Čher an savo naj sloga ka properol.
042	LUK	011	018	Gija i o beng te ulada pe korkoro pestar, sar ka ačhol leso carstvo?  Vaćaren kaj e Veelzevulesa tradav e benđen.
042	LUK	011	019	Ako me e Veelzevulese zorasa tradav e benđen, save zorasa traden len tumare sikade?  Thaj von korkore ka osudin tumen.
042	LUK	011	020	Thaj ako me e Devlese zorasa tradav e benđen, onda avilo tumende o carstvo e Devleso.”
042	LUK	011	021	Thaj o Isus vaćarda: “Kana okova savo si zuralo manuš naoružil pe, thaj aračhol po čher, leso barvalipe si šukar arakhado.
042	LUK	011	022	Al kana avol po zuralo lestar, pobedil le thaj lol sa leso oružije ane savo pačaja, thaj ulavol pirencar so lija taro slabo manuš.
042	LUK	011	023	Savo naj manca, protiv mande si, thaj ko manca ni ćidol, vov onda čhorol.”
042	LUK	011	024	“Kana o beng ikljol andaro manuš, džal ke thana kaj naj khančhi te rodol than kaj šaj odmoril pe, thaj kana ni aračhol than vaćarol: ‘Te irima ano mo manuš kotar ikliljem.’
042	LUK	011	025	Thaj kana iril pe o melalo duxo aračhol kaj si gova manuš sar čučo čher savo si šulado thaj namestimo andral.
042	LUK	011	026	Tegani džal thaj aračhol efta averen duxuren pobilačhe pestar, thaj aven andre te bešen, thaj avol e manušese po bi lačhe nego angleder.”
042	LUK	011	027	A kana gova vaćarda o Isus, jekh džuvli savi šunda le dija vika zurale: “Blagoslovimi i dej savi inđarda tut an po vođi, thaj dija tut čuči!”
042	LUK	011	028	A o Isus vaćarda: “Vadži po blagoslovime si kola save šunen o Lafi e Devleso thaj ćeren le.”
042	LUK	011	029	Po but manuša lije te ćiden pe, a o Isus lija te vaćarol lenđe: “Tumen e manuša so živin ke kava vreme sen bi lačhe manuša.  Tumen roden o znako, thaj ni ka dol pe tumenđe znako sem e čudura so ćerde pe e Jonase e prorokose.
042	LUK	011	030	Gova so sasa e Jonase, sasa znako kaj o Dol bičhalda le e manušenđe save živisade ani Niniva.  Gija mancar so ka avol, ka avol znako kaj me o Čhavo e Manušeso, o Dol bičhalda man kale manušenđe.
042	LUK	011	031	Ko đive kana ka avol e Devleso sudo, i carica so angleder vladisada e južnone phuvasa ka uštol thaj ka osudil manušen tar kava bijandipe, golese kaj odural avili tare em palune phuva te šunol e caro e Solomone savo sasa but mudro, a ake, kate si khoni po baro taro Solomon, a tumen ni manđen te šunen le.
042	LUK	011	032	Ko đive kana ka avol e Devleso sudo, e manuša so bešle ano purano foro Niniva ka ušten i ka osudin kale manušen tar kava bijandipe, golese kaj kajisajle kana o Jona sikada len, a ake kate si khoni po baro taro Jona, a tumen ni pokajisaljen!”
042	LUK	011	033	“Khoni ni phabarol i svetiljka pa te čhuvol la talo garado than, ni talo čaro, nego čhuvol la ko than e svetiljkako te šaj dičhen o svetlost okola so den ano čher.
042	LUK	011	034	Ćiri jakh si sar svetiljka e telose.  Ako gija ćiri jakh si sasti, sa ćo telo ka avol osvetlimo.  Ako si ćiri jakh bi lačhi, ćo telo ka avol ani tama.
042	LUK	011	035	Golese vodi redo ma gova svetlost sosi ane tute te avol tama.
042	LUK	011	036	Golese ako si sa ćo telo osvetlimo thaj naj nisavo deo ani tama, ka avol sa osvetlimo sar kana i svetiljka osvetlil tut.”
042	LUK	011	037	Thaj kana o Isus vaćarola, jekh tare fariseja akharda le te xal mangro ke leste.  Thaj o Isus đelo ke leste thaj bešlo ki sinija.
042	LUK	011	038	A o farisej čudisajlo kana dikhlja so o Isus bešlo a angleder golestar ni thoda pe vasta anglo xape.
042	LUK	011	039	A o Gospod o Isus vaćarda lese: “Akana tumen e fariseja thoven od avral o tahtaj thaj o čaro, a andral si pherde pohlepa thaj bilačhipe.
042	LUK	011	040	Bigođače!  Naj li o Dol kova savo ćerda e manuše od andral thaj od avral?
042	LUK	011	041	A kava si po šukar: den e čororenđe okova so isi tumen andre, so halaneste garaven ane tahtaja em ane čare, thaj ka aven thode od andral em od avral.
042	LUK	011	042	Pharo tumenđe e farisejenđe so den dešto kotor tare začinura thaj taro sa o povrće, a ni marin te ćeren averenđe okova so si šukar thaj te manđen e Devle.  Trubul te den dešto kotor e Devlese, al ma te bistren te ćeren okova so pobut trubul.
042	LUK	011	043	Pharo tumenđe e farisejenđe!  So volin te bešen ke anglune thana ane sinagoge thaj kana dičhen tumen e manuša, pherde poštujipe premal tumende, te pozdravin tumen ke trgura.
042	LUK	011	044	Pharo tumenđe!  Tumen sen opasnost sar e neprimetna limora pe save e manuša uštaven a ni džanen kaj uštaven len.”
042	LUK	011	045	Phenda e Isusese nesavo učitelji tare Mojsijaso zakono: “Učitelju, kava so phene i amen ladžare!”
042	LUK	011	046	A o Isus vaćarda lenđe: “Pharo i tumenđe e učitelja tare Mojsijaso zakono!  So čhuven pharipe but phare inđarimase, a tumen tumaro naj ni manđen te crden te pomožin nekase.
042	LUK	011	047	Pharo tumenđe!  So ćeren limora e prorokurenđe, saven tumare kuštika mudarde.
042	LUK	011	048	Golesa sikaven kaj odobrin gova so ćerde tumare kuštika: von mudarde len, a tumen vazden lenđe limora.
042	LUK	011	049	Golese so o Dol an po mudrost vaćarol tumendar: ‘Ka bičhalav lenđe prorokuren thaj apostoluren, a khonik lendar ka mudarol len, a e dujtonen ka progonin.’
042	LUK	011	050	Tumari generacija ka avol banđi za ko rat e prorokurengo savo thavdija taro ćeripe o sveto,
042	LUK	011	051	taro Aveljeso rat dži e Zaharijaso rat, savo mudardo maškaro žrtveniko thaj o sveto than e Hrameso.  Va, phenav tumenđe, ka rodol pe tari tumari generacija.
042	LUK	011	052	Pharo tumenđe učiteljuralen tare Mojsijaso zakono!  Golese so garaden i klidi taro džanglipe e Devlese carstvose.  Korkore ni den andre ano carstvo, a save manglje te den andre, tumen ni dijen len.”
042	LUK	011	053	A kana o Isus iklilo gothar, lije e učitelja tare Mojsijaso zakono thaj e fariseja te holjavon thaj te pučen le but khanči,
042	LUK	011	054	thaj rodije so te phenol sosa bi banđarena le posle.
042	LUK	012	001	Kana ćidije pe but milja manuša, gaći kaj lije te uštaven jekh avere, o Isus angleder golestar lija te vaćarol pe sikadenđe: “Aračhen tumen taro kvasaco o farisejsko, so si dujemujengo.
042	LUK	012	002	Golese kaj naj khanči garado so ni ka pučardol, thaj sa so si garado ka šundol angle savorende.
042	LUK	012	003	Golese so si vaćardo ki tomina ka šundol ko svetlo, thaj sa so vaćarden čorale ane phangle sobe, ke krovura ka šundol!”
042	LUK	012	004	“Al vaćarav tumenđe amalalen, ma daran tare kola so šaj mudaren samo o telo, golestar aver khanči našti ćeren tumenđe!
042	LUK	012	005	Ka vaćarav tumenđe kastar te daran.  Daran taro Dol savo šaj mudarol thaj čhudol ani jag savi ni ačhol.  Va, phenav tumenđe, Lestar daran!
042	LUK	012	006	Ni li bićindon pandž čiriklja baše duj pare?  Thaj ni jekha ni zabistrol o Dol.
042	LUK	012	007	A tumenđe i tumare bala ko šoro si đinde.  Golese ma daran.  Tumen sen po vredna tare pherdo čiriklja.”
042	LUK	012	008	“Gija vaćarav tumenđe: Savo kate ki phuv priznajil kaj pripadil manđe, le me, o Čhavo e Manušeso angle melekura ka priznajiv.
042	LUK	012	009	A savo man čhudol ke kaja phuv me lestar ka odreknima angle Devlese melekura.
042	LUK	012	010	Thaj savo vaćarol protiv mande, protiv o Čhavo e Manušeso ka oprostil pe lese, a savo vaćarol bilačhe taro Sveto Duxo ni ka oprostil pe lese.
042	LUK	012	011	Thaj kana ka anen tumen anglo sudo ke sinagoge thaj angle šorutne, thaj anglo vlast ma daran sar thaj so ka vaćaren il so ka phenen.
042	LUK	012	012	Golese kaj ka sikavol tumen o Duxo Sveto ane gova sato so trubul te vaćaren.”
042	LUK	012	013	Thaj vaćarda khoni tare manuša e Isusese: “Učitelju, vaćar me phralese te ulavol mancar okova so ačhada amenđe amaro dad.”
042	LUK	012	014	Thaj o Isus vaćarda lese: “Manuša, ko man čhuta sudija il delioc pe tumende?”
042	LUK	012	015	Thaj vaćarda savorenđe o Isus: “Dičhen thaj aračhen tumen tari pohlepa.  I sa gaći barvalipe te avol manuše, leso džuvdipe ni avol golestar so isi le.”
042	LUK	012	016	Thaj o Isus vaćarda lenđe jekh paramič: “Nesave barvale manušesi phuv bijanda but bijandipe.
042	LUK	012	017	Thaj dija gođi ane peste vaćarindoj: ‘So ka ćerav?  Naj ane soste te čidav e milajeso ćidipe.’
042	LUK	012	018	Thaj vaćarda: ‘Džanav!  Akh kava ka ćerav!  Ka rumiv me thana taro điv thaj ka ćerav po bare, thaj gothe ka čidav mo điv thaj sa mo šukaripe.
042	LUK	012	019	Thaj ka vaćarav korkoro manđe kaj isi man baro barvalipe bute beršenđe.  Ka šaj odmoriv, ka xav, ka pijav, ka veseli man!’
042	LUK	012	020	A o Dol lese vaćarda: ‘Bigođaleja!  Kaja rat ka lav ćo ođi tutar.  Thaj kase ka ačhol sa gova so ćerdan bući?’
042	LUK	012	021	Gija si kolesa savo ćidol pese barvalipe ki phuv, a ni ćidol barvalipe savo si šukar e Devlese ane jakha.”
042	LUK	012	022	A o Isus pe sikadenđe phenda: “Golese vaćarav tumenđe: Ma daran za sa e đivesa tumare dal ka avol tumen so te xan, ni tumare telose so ka uraven!
042	LUK	012	023	Golese kaj si o džuvdipe po but taro xape thaj tumaro telo po but taro urajipe.
042	LUK	012	024	Dičhen e gavranen!  Sar ni sejin, ni ti ćiden, save naj len niti podrumo ni kaj čhuven o điv, thaj o Dol parvarol len, a kozom sen tumen po vredna lendar?
042	LUK	012	025	A šaj li neko tumendar golesa so brinil pe barol leso džuvdipe za jekh đive?
042	LUK	012	026	Kana našti ni gova zala te ćeren, sose brinin tumen za ko sa aver?
042	LUK	012	027	Dičhen e luluđa ki livada sar baron!  Ni ćeren bući, niti suven pese šeja, a me phenav tumenđe kaj ni o caro o Solomon ane pire barvale šeja naj sasa urado sar jekh lendar.
042	LUK	012	028	A ako o Dol dol e čaraće gija laće šeja ko polje, savi si ađive, a theara čhudol pe ani jag, dal ni ka brinil pe tumenđe vadži pobut?  Sose gaći zala pačan?
042	LUK	012	029	A tumen ma brinin tumen isi tumen li so te xan il so te pijen.  Ma daran golese!
042	LUK	012	030	Gija ćeren e manuša save ni džanen e Devlese ke kava sveto.  Tumaro Dad ano nebo džanol kaj sa gova trubul tumenđe.
042	LUK	012	031	Nego roden o carstvo e Devleso, thaj aver ka dodol pe tumenđe.
042	LUK	012	032	Ma daran, me cikne bakre!  Tumaro Dad gova manglja te dol tumen te aven ano carstvo.
042	LUK	012	033	Bićinen so isi tumen thaj den e čororenđe!  Ćeren tumenđe traste za ke pare save ni phuravon thaj barvalipe ko nebo savo ni ka ciknjol.  Khoni nakašti avol odori te čorol tumaro barvalipe thaj ni jekh moljco ni ka xal len.
042	LUK	012	034	Golese kaj si tumaro barvalipe, gothe ka avol i tumaro ilo.”
042	LUK	012	035	Thaj o Isus vaćarda lenđe: “Aven spremna thaj urade za ki bući, thaj tumare svetiljke te aven phabarde,
042	LUK	012	036	sar manuša save ađućaren pe gospodare savo iril pe taro abav, te aven spremna te putren lese kana resol thaj marol ko udar.
042	LUK	012	037	E sluge save si spremna thaj ađućaren pe gospodare te iril pe, ka aven blagoslovime.  Čače vaćarav tumenđe o gospodari korkoro ka uravol pe sar sluga, thaj ka phenol lenđe te bešen thaj ka avol te kandol len thaj ka dol len te xan.
042	LUK	012	038	O gospodari šaj ka avol ki opaš rat il anglo uštipe taro sojipe.  Blagoslovime si e sluge save ađućaren.
042	LUK	012	039	A kava džanen: kana bi džanola o čherutno ke savo sato ka avol o čor, ne bi dola te avol leso čher phago.
042	LUK	012	040	Thaj tumen aven spremna, golese so me o Čhavo e Manušeso ka avav kana ni ka den gođi an savo sato.”
042	LUK	012	041	A o Petar pučlja e Isuse: “Gospod!  Vaćare li amenđe e sikadenđe kaja paramič il savorenđe?”
042	LUK	012	042	A o Isus vaćarda lese: “Savo si pobožno thaj džanglo sluga kas leso gospodari ka čhuvol upreder pe čherese sluge te dol len te xan ko vreme?
042	LUK	012	043	Blagoslovimo si gova sluga kas o gospodari kana avol aračhol le sar ćerol gijate!
042	LUK	012	044	Čače vaćarav tumenđe, o gospodari pe po sa o barvalipe ka čhuvol e sluga.
042	LUK	012	045	Ako vaćarol o sluga ane po ilo: ‘O gospodari ni ka avol sigate’, thaj lol te marol avere slugen thaj e sluškinjen, thaj xal em pijol, thaj matol.
042	LUK	012	046	O gospodari ka avol ano đive kana vov ni ađućarol, thaj ano sato kana ni dol gođi, ka čhinol e sluga ke kotora, thaj ka čhuvol le maškar okola save ni pačan ano Dol.
042	LUK	012	047	A kova sluga savo džanglja so leso gospodari manđol, thaj naj spremno, thaj ni ćerda pale leso manglipe ka avol but mardo.
042	LUK	012	048	A okova sluga savo ni džanglja e gospodaresi volja, a ćerda khanči sose ka avol mardo, ka marol pe le zala.  Kase dija pe but, but ka rodol pe lestar.  Kase poverimo but, po but ka rodol pe lestar.”
042	LUK	012	049	Thaj o Isus vaćarda: “Me aviljem te čhudav i jag e sudosi ki phuv.  So bi mangava te avol već phabardi!
042	LUK	012	050	Al me trubul te krstima mučimasa, thaj but manđe pharo sa dok ni čerdol gova!
042	LUK	012	051	Dal den gođi kaj me aviljem te anav mir ki phuv?  Na, me aviljem te anav ulaipe maškare manuša.
042	LUK	012	052	Golese od akana ka aven ulade e čherutne: trin manuša ka aven ke mingri rig, a protiv avera duj gola avera trin.
042	LUK	012	053	Ka uštol o dad protiv o čhavo, thaj o čhavo protiv o dad, i dej protiv i čhej thaj i čhej protiv i dej, i sasuj protiv i bori thaj i bori protiv piri sasuj.”
042	LUK	012	054	Thaj o Isus vaćarda e manušenđe: “Kana dičhen kaj e kale oblakura ćiden pe nakaro zapad tumen phenen: ‘Ka dolpese bršind’, i gija avol.
042	LUK	012	055	Kana dičhen taro jug phurdol vaćaren: ‘Ka avol tatipe’, thaj gija avol.
042	LUK	012	056	Dujemujenđe!  O muj e phuvako thaj neboso pindžaren, a sar ni pindžaren akala znakura so čerdon akana?
042	LUK	012	057	Tumen korkore trubul te džanen so si šukar!
042	LUK	012	058	Te khoni tužil tumen zbog o dugo savo ni irisaden thaj inđarol tumen ko sudo, odrumal miri tut lesa, te na vucil tut ko sudo, golese so o sudija šaj osudil tut thaj te dol tut ke piro manuš te phandol tut ano phanglipe.
042	LUK	012	059	A ako phandol tut vaćarav tuće: Ni ka iklje gothar dok ni poćine dži i paluni para.”
042	LUK	013	001	Ane gova vreme avile nesave manuša thaj vaćarde e Isusese kaj o Pilat o rimsko upravniko bičhalda te mudaren nesave Galilejcuren.  Thaj mudarde len dok prinosisade kurbanen ano jerusalemsko Hram.
042	LUK	013	002	Thaj o Isus vaćarda lenđe: “Tumen li den gođi kaj gola Galilejcura so sesa mudarde si po grešna tare avera Galilejcura?
042	LUK	013	003	Na!  Phenav tumenđe, i tumen gija ka mudardon ako ni irin tumen e Devlese.
042	LUK	013	004	Il, so si kole dešohtonecar pe kaste pelo o toranj o Siloamsko thaj mudarda len?  Tumen li den gođi kaj von sesa po grešna tare avera Jerusalimcura?
042	LUK	013	005	Na!  Phenav tumenđe, i tumen gija ka mudardon ako ni irin tumen e Devlese.”
042	LUK	013	006	O Isus vaćarda lenđe kaja paramič: “Jekhe manuše sasa smokva sadime an po vinograd.  Thaj avilo te dičhol dal anda bijandipe, al ni arakhlja pe late khanči.
042	LUK	013	007	Tegani vaćarda e manušese savo ćerda bući ko vinograd: ‘Akh trito berš sar avav thaj rodav bijandipe pi kaja smokva, thaj ni arakhav.  Čhin la!  Sose te šučarol i phuv?’
042	LUK	013	008	A o manuš so ćerol bući ko vinograd vaćarda lese: ‘Barutneja!  Ačhav la vadži kava berš te hunav paše late thaj te čhudav gunoj paše late.
042	LUK	013	009	Šaj ka bijanol aver berš.  Ako na, ka čhine la.’”
042	LUK	013	010	Thaj kana o Isus sikavola ani jekh sinagoga ko savato,
042	LUK	013	011	thaj dikh, sasa gothe jekh džuvli savi sasa banđarde dumesa thaj sasa nasvali taro bilačho duxo dešohto berš, thaj naštine te ačhol šukar.
042	LUK	013	012	Thaj kana dikhlja la, dija la vika o Isus thaj phenda laće: “Džuvlije!  Oslobodimi san tar ćo nasvalipe!”
042	LUK	013	013	Thaj čhuta pe late pe vasta.  Thaj i džuvli sigate ispravisajli thaj hvalisada e Devle.
042	LUK	013	014	A o vođa tari sinagoga holajlo but sose o Isus sastarda ko savato, thaj vaćarda e narodose: “Isi šov đive ano kurko ke save šaj ćerol pe bući!  Aven ke gola đive te sastardon, a na ko savato!”
042	LUK	013	015	A o Gospod o Isus tegani vaćarda lenđe: “Dujemujenđe!  I tumen ćeren bući ko savato.  Tumen li ni putren tumare guruve il e here tari balija, thaj ni inđaren le te pijol paj?
042	LUK	013	016	A kala čheja tare Avraamesi kuštik sava o Sotona phanglja akh dešohto berš, sose te na putrol pe ko savato?”
042	LUK	013	017	A kana kava šunde ladžajle savore save sesa protiv leste, a sa aver narodo sesa bahtale baše sa e šukar buća o Isus so ćerda.
042	LUK	013	018	A o Isus vaćarda lenđe: “Savo si o carstvo e Devleso?  Thaj sosa te uporediv le?
042	LUK	013	019	Vov si sar seme e gorušicako, savo lol o manuš thaj čhudol le ano po vrt.  Thaj barol thaj čerdol baro kaš, thaj e čiriklja avena te ćeren pese thana kaj ka bešen pe leste.”
042	LUK	013	020	Thaj pale vaćarda: “Savo si o carstvo e Devleso?  Thaj sosa te uporediv le?
042	LUK	013	021	Vov si sar kvasaco savo i džuvli dospil ani bari vangla aresa, sa dži kaj ni šukljol.”
042	LUK	013	022	Thaj o Isus, dok phirda pe dromesa ano Jerusalim, nakhlo maškare forura thaj e gava thaj sikavola e manušen.
042	LUK	013	023	Thaj khoni pučlja le: “Gospod, dal samo zala ka aven spasime?”  Thaj o Isus vaćarda lenđe:
042	LUK	013	024	“Trudin tumen te den ko tesno vudar e nebeskoneso, golese kaj but džene ka manđen te den, al nakašti.
042	LUK	013	025	Kana o čherutno phandol e vudara tar po čher, ka avol tumenđe but kasno.  Ka ačhen avral, ka čalaven ko vudar thaj ka phenen: ‘Gospod!  Putar amenđe e vudara!’  Thaj vov ka vaćarol tumenđe: ‘Ni pindžarav tumen katar sen.’
042	LUK	013	026	Tegani ka vaćaren: ‘Amen xaljam thaj piljam tusa, thaj pe amare droma sikadan!’
042	LUK	013	027	A vov ka vaćarol lenđe: ‘Vaćarav tumenđe: Ni pindžarav tumen katar sen.  Crden tumen mandar save bilačhipe ćeren!’
042	LUK	013	028	Gothe ka roven thaj ka aven but holjame, kana ka dičhen e Avraame e Isako thaj e Jakove thaj sa e prorokuren ano carstvo e Devleso, a tumen ka aven ikalde avral.
042	LUK	013	029	Thaj but džene ka aven taro istok, thaj taro zapad thaj taro sever thaj taro jug thaj ka bešen ko astali ano carstvo e Devleso.
042	LUK	013	030	Thaj dikh, kola sosi akana anglal odori ka aven empalal, a okola save si empalal odori ka aven embare.”
042	LUK	013	031	Ane gova đive avile nesave fariseja te phenen e Isusese: “Iklji thaj đa akatar, golese so o caro o Irod manđol te mudarol tut!”
042	LUK	013	032	Thaj o Isus vaćarda lenđe: “Džan thaj vaćaren gole lisicaće: ‘Akh ikalav e benđen thaj sastarav ađive thaj theara, a trito đive ka završiv.’
042	LUK	013	033	Ađive thaj theara thaj prektheara trubul te džav, golese kaj o proroko našti mudardol avral taro Jerusalim.
042	LUK	013	034	Jerusalime, Jerusalime, tu savo mudare e prorokuren thaj gađi barencar okolen manušen saven o Dol bičhalda!  Kozom droma mangljem te garavav e čhavoren ćiren sar i khanji pe pujoren tari pi phak, thaj ni mangljen!
042	LUK	013	035	Akh, ka avol tumaro čher pusto, a me vaćarav tumenđe: Ni ka dičhen ma sa dok ni vaćaren: ‘Blagoslovimo si kova savo avol ano alav e Gospodeso.’”
042	LUK	014	001	Thaj ke jekh savato o Isus đelo ko jekh šorutno e farisejengo te xal mangro ke leste, thaj savore so sesa gothe dikhlje an leste so ka ćerol.
042	LUK	014	002	Thaj dikh, avilo nesavo manuš anglo Isus kase vasta em pingre šuvlile taro paj.
042	LUK	014	003	Thaj o Isus pučlja e učiteljuren taro Mojsijaso zakono thaj e farisejen: “Premale Mojsijaso zakono šaj li te sastara ko savato il našti?”
042	LUK	014	004	Von khanči ni vaćarde.  Thaj o Isus dolda e nasvale manuše, sastarda le thaj phenda lese kaj šaj džal.
042	LUK	014	005	Thaj vaćarda lenđe: “Savo tumendar ni ćerol bući ko savatno đive?  Te perol ćo čhavo il ćo guruv ano bunari ni li ka ikale le sigate ano savatno đive?”
042	LUK	014	006	Thaj ni sasa len so te phenen ke lese lafura.
042	LUK	014	007	Kana o Isus dikhlja sa e manušen save avile te xan, sar roden pese šukar thana kaj te bešen anglal, vov vaćarda lenđe kaja paramič:
042	LUK	014	008	“Kana akharen tumen ko abav, ma bešen ke lačhe anglune thana.  So ako si akhardo po baro manuš tutar?
042	LUK	014	009	Te okova manuš so akharda tut te avol thaj te vaćarol: ‘De gova than kalese.’  Thaj ka ladžare tut i ka crde tut ko bilo savo than savo ačhilo savo si em palal.
042	LUK	014	010	Gija kana khoni akharol tut ko abav, kana ave beš ko poslednjo than, te vaćarol tuće kova so akharda tut: ‘Amala!  Arakhljam tuće po šukar than.’  Tegani ka aven tusa ko baripe kola save bešen tusa ko astali.
042	LUK	014	011	Golese savo pes vazdol, ka peravol pe, a e perade ka aven vazdime.”
042	LUK	014	012	Thaj o Isus vaćarda okolese so akharda le: “Kana de xamase il račako xape, ma akhar će amalen niti ćire phralen, ni će familija, ni će barvalen pašečerutnen, golese so i von tut ka den vika ko xape.
042	LUK	014	013	Gija kana ćere abav, akhar e čororen, e banđen, e langalen, e koren.
042	LUK	014	014	Len najlen sar te irin tuće.  Gija ka ave blagoslovimo, golese so o Dol ka nagradil tut kana ka vazdol e pravednikuren taro meripe.”
042	LUK	014	015	A kana kava šunda jekh tare manuša savo bešlo pašo astali vaćarda e Isusese: “Blagoslovimo si kova savo ka xal mangro ano carstvo e Devleso!”
042	LUK	014	016	A o Isus vaćarda lese: “Jekh manuš ćerda baro abav, thaj akharda pherdonen.
042	LUK	014	017	Thaj kana sasa o vreme e xamaso, bičhalda pe sluga te vaćarol pe akhardenđe: ‘Sa si postavimo ko astali.  Aven!’
042	LUK	014	018	Thaj savore lije te vaćaren kaj našti te aven, thaj jekh vaćarda lese: ‘Ćindem njiva, thaj džav te dikhav savi si.  Moliv tut vaćar odori e manušese kaj golese našti te avav.’
042	LUK	014	019	Thaj aver phenda: ‘Ćindem pandž jarmura guruven thaj džav te probiv len sar orin.  Moliv tut vaćar odori e manušese kaj golese našti avav.’
042	LUK	014	020	Trito vaćarda: ‘Andem manđe romnja.  Golese našti avav.’
042	LUK	014	021	Thaj avilo o sluga thaj phenda pe gospodese so phende lese.  O Gospod holajlo thaj vaćarda pe slugase: ‘Đa sigate ke droma e forose, thaj an akari e čororen, e banđen, e sakaten, thaj e koren.’
042	LUK	014	022	Kana gova ćerda vaćarda o sluga pe gospodese: ‘Ćerdem sar so vaćardan, thaj isi vadži thana.’
042	LUK	014	023	A o Gospod vaćarda e slugase: ‘Iklji ke droma thaj pale ograde thaj čhuv len te aven te pherdol o čher.
042	LUK	014	024	Golese vaćarav tumenđe kaj ni jekh okolendar anglunendar kas akhardem ni ka xal tare abaveso xape.’”
042	LUK	014	025	Đele e Isusesa but manuša.  Vov irisajlo dikhlja len thaj vaćarda lenđe:
042	LUK	014	026	“Ako neko manđol te avol mo sikado, trubul te manđol po but man nego pe da em pe dade, pe romnja thaj pe čhaven, pe phralen, pe phejen, po but nego čak i po džuvdipe.  Savo ni ćerol gija našti avol mo sikado.
042	LUK	014	027	Thaj ako khoni manđol te avol mo sikado, mora phiravol po krsto thaj te džal pale mande.
042	LUK	014	028	Thaj ko manđol te ćerol kula na li angleder ka đinol kozom ka trubul lese, thaj ka dičhol šaj li te završil la?
042	LUK	014	029	Te ćerda samo o temelji, thaj te ni ačhilo le pare te završil la, savore save ka dičhen gova ka maren muj lesa
042	LUK	014	030	thaj ka vaćaren: ‘Kava manuš lija te vazdol i kula, thaj naštine sa ćerol la.’
042	LUK	014	031	Il savo caro kana džal te marol pe avere carosa, a angleder golestar ni bešol i ni dičhol dal ka šaj pe deše miljencar te marol pe okolesa so inđarol pesa biš milje?
042	LUK	014	032	Thaj te našti, vov bičhalol manušen ko aver caro, dok si kava dur thaj molil le te mirin pe.
042	LUK	014	033	Gija akana khoni tumendar savo ni mučhol sa so isi le našti avol mo sikado.”
042	LUK	014	034	Thaj o Isus vaćarda: “O lon si šukar, a kana hasarol po londipe, sosa ka lonđarol pe?
042	LUK	014	035	Naj lačho e phuvaće niti gunojese, gijate čhudol pe avral.  Kas isi kana te šunol, nek šunol!”
042	LUK	015	001	Thaj pašo Isus ćidije pe pherdo carincura thaj but grešnikura te šunen le so sikavol.
042	LUK	015	002	A e fariseja thaj e učitelja tare Mojsijaso zakono vaćarena maškar peste: “Kava džal e grešnikurencar thaj xal lencar.”
042	LUK	015	003	A o Isus vaćarda lenđe kaja paramič:
042	LUK	015	004	“Ako e manuše isi šel bakre thaj jekh lendar hasardol, so vov ka ćerol?  Ni li ka ačhavol e enjavardeš thaj enja ki pustinja thaj te džal te rodol gola jekha so hasajli sa dok ni aračhol la?
042	LUK	015	005	Thaj kana aračhol la, čhuvol la radosno ke po piko thaj inđarol la čhere.
042	LUK	015	006	Thaj kana avol čhere dol vika pe amalen thaj e pašutnen vaćarindoj: ‘Aven radosna mancar!  Arakhljem me hasarde bakra!’
042	LUK	015	007	Vaćarav tumenđe kaj savore ano nebo ka radujin pe po but pašo jekh grešniko savo iril pe e Devlese nego baše enjavardeš thaj enja čačutne savenđe ni trubul pokajipe.”
042	LUK	015	008	O Isus vaćarda thaj kava: “Savi goja džuvli sava isi la deš srebrenjakuri pare, i kana hasarol jekh srebrno parava, ni phabarol i svetiljka, thaj ni šulavol o čher, thaj ni rodol šukar sa dok ni aračhol la?
042	LUK	015	009	Thaj kana aračhol la, akharol pe amalinjen thaj e pašečerutnjen: I phenol lenđe ‘Radujin tumen mancar!  Me arakhljem i srebrno parava so hasardem!’
042	LUK	015	010	Gija, vaćarav tumenđe kaj i e melekura e Devlese ano nebo ka radujin pe jekhe grešnikose savo iril pe ko Dol.”
042	LUK	015	011	Thaj o Isus vaćarol: “Jekhe manuše sesa duj čhave.
042	LUK	015	012	Thaj o cikneder vaćarda e dadese: ‘Dade!  Dema so preperol taro amaro barvalipe manđe.’  Thaj o dad ulada lenđe o barvalipe.
042	LUK	015	013	Thaj pale nesavo đive, čidija o cikneder čhavo sa piro, đelo ani durutni phuv, odori xalja sa o barvalipe thaj živisada dilikane.
042	LUK	015	014	Thaj kana xalja sa e pare, sasa but baro bokhalipe ane goja phuv, thaj ni sasa le so te xal.
042	LUK	015	015	Thaj đelo ke jekh manuš thaj rodija bući, thaj gova manuš bičhalda le ane piro polje te aračhol e balen.
042	LUK	015	016	Thaj o čhavo sasa gija bokhalo kaj bi xalja i gova so xan e bale, al khoni ni dija le ni gova.
042	LUK	015	017	Thaj kana avilo ane peste, vaćarda: Kobor e bućarne ke mo dad isi len so te xan, a me kate merav bokhalo!
042	LUK	015	018	Ka džav manđe čhere, ke mo dad, pa ka vaćarav lese: ‘Dade, grešisadem angle tute thaj anglo Dol.
042	LUK	015	019	Našti te akhardivav ćiro čhavo.  Le man sar jekhe tar ćire bućarne.’
042	LUK	015	020	Tegani uštilo em đelo ke po dad.  A kana sasa po dur tar po čher, dikhlja le leso dad, thaj pelo lese žal, thaj prastija lija le ani angali thaj čumidija le.
042	LUK	015	021	A o čhavo vaćarda lese: ‘Dade, grešisadem angle tute thaj anglo Dol!  Našti te akhardivav ćiro čhavo.’
042	LUK	015	022	A o dad phenda e slugenđe pirenđe: ‘Ikalen emšukar fostano thaj uraven le, thaj den le angrustik ko va thaj pođipe ke pingre!
042	LUK	015	023	Thaj anen okole terne thule guruve čhinen le, te xa thaj te raduji amen.
042	LUK	015	024	Golese kaj mingro čhavo sasa mulo thaj irisajlo ko džuvdipe, sasa hasardo thaj akana arakhadilo!’  Thaj lije te radujin pe.
042	LUK	015	025	A leso čhavo o phureder sasa ano polje, thaj kana avilo pašo čher šunda čhelipe thaj bašalipe.
042	LUK	015	026	Thaj dija vika jekhe sluga thaj pučlja le: ‘Sosi gova?’
042	LUK	015	027	A vov vaćarda lese: ‘Ćiro phral avilo, thaj ćo dad čhinda terne thule guruve, so dikhlja le džuvde thaj saste.’
042	LUK	015	028	Thaj o phureder phral holajlo thaj ni manglja te avol andre.  Tegani iklilo leso dad thaj molisada le te dol ano čher.
042	LUK	015	029	A vov vaćarda pe dadese: ‘Akh kandav tut sar robo gaći berša, thaj nikad ni phagljem ćo lafi, thaj manđe ni jekh drom ni dijan ni buzore te radujima me amalencar.
042	LUK	015	030	A kana avilo ćo čhavo savo ćo barvalipe čhorda e kurvencar, čhindan lese terne thule guruve.’
042	LUK	015	031	A o dad vaćarda lese: ‘Mo čhavo!  Kaj džav manca san, thaj sa mingro ćiro si.
042	LUK	015	032	Trubul te ave radosno thaj bahtalo, golese kaj ćo phral sasa mulo thaj irisajlo ko džuvdipe, sasa hasardo thaj arakhadilo.’”
042	LUK	016	001	O Isus vaćarda kaja paramič pe sikadenđe: “Jekhe barvale manuše sasa jekh upravitelji savo vodila leso barvalipe, savese phende kaj xalja leso barvalipe.
042	LUK	016	002	Thaj akharda le o barvalo thaj vaćarda e upraviteljese: ‘So šunav kava tutar?  Sikav manđe o đinipe tar ći bući pe mo barvalipe, golese kaj našti pe mo barvalipe te ave upravitelji.’
042	LUK	016	003	A o upravitelji vaćarda ane peste: ‘So ka ćerav?  O barvalo barutno mingro ka lol mandar i bući.  Te hunav našti.  Te mangav ladž manđe.
042	LUK	016	004	Džanav so ka ćerav!  Kana ka ćerav sa gova ka manđen ma savore ane pire čhera kana ka ačhav bizi bući.’
042	LUK	016	005	Thaj dija vika sa kolen save sesa lese barutnese borči thaj pučlja e prvone: ‘Kobor san borči me barutnese e barvalese?’
042	LUK	016	006	A vov phenda: ‘Šel bačve taro maslinsko ulje.’  Thaj vaćarda lese o upravitelji: ‘An o lil ćiro thaj sigate le thaj pisi pinda.’
042	LUK	016	007	A pale gova e dujtone pučlja: ‘Kobor san borči?’  A vov vaćarda: ‘Šel mere điv.’  Thaj vaćarda lese: ‘Le ćiro lil thaj pisi ohtovardeš.’
042	LUK	016	008	Thaj o barvalo hvalisada pe bičačutne upravitelje, kobor si džanglo so gija ćerda.  Golese kaj e čhave tar kava sveto si po snalažljiva ane buća slična e manušencar save si sar von, nego e čhave e svetlose.
042	LUK	016	009	Thaj me vaćarav tumenđe: so isi tumen barvalipe kale svetoso den averenđe te ćeren tumenđe amalen.  Kana ni ka avol tumenđe više korisno o barvalipe kale svetoso, ka aven primime ane čhera sa e đivesenđe ano nebo.
042	LUK	016	010	Savo si verno ane cikne buća vov ka avol ke po bare buća verno, thaj ko naj verno ano cikne buća, ane po bare buća ni ka avol verno.
042	LUK	016	011	Gijate te naj sen verna ane kale svetoso barvalipe, ko ka dol tumen nebesko barvalipe?
042	LUK	016	012	Thaj ako ane avereso barvalipe naj san verno, ko ka dol tumen tumaro?
042	LUK	016	013	Ni jekh sluga našti kandol tar jekh drom dujen barutnen.  Il jekhe ni ka manđe, a dujtone ka manđe, il jekhe ka šune, a e dujtone ni ka šune.  Našti kanden e Devle thaj o barvalipe.”
042	LUK	016	014	A kava so šunde e fariseja, save sesa pohlepna parenđe, marde muj e Isusesa.
042	LUK	016	015	Thaj o Isus phenda lenđe: “Tumen ćeren tumen pravedna angle manuša, al o Dol džanol tumare ile.  So si baro ane manušenđe jakha, ane Devlese jakha si gadno.”
042	LUK	016	016	O Isus vaćarda: “Sikljona sa e Mojsijaso zakono thaj e lila save pisade e prorokura, sa dži kaj o Jovane o Krstitelj ni avilo.  Od tegani vaćara o Lačho lafi taro carstvo e Devleso, thaj phena savorenđe te den ane leste.
042	LUK	016	017	Al gova ni značil kaj o Zakono više ni vredil, golese so po ločhe si te načhen o nebo thaj i phuv nego nesavo slovo andar o zakono te perol.
042	LUK	016	018	Sar savo mučhol pe romnja thaj lol avera, preljuba ćerol, savo lol ačhade džuvlja, preljuba ćerol.”
042	LUK	016	019	O Isus vaćarda vadži jekh paramič: “Nesavo manuš sasa barvalo, savo urado sasa ane barvale šeja, thaj živisada ano barvalipe xalja thaj pilja sa e đivesa.
042	LUK	016	020	A sasa jekh čororo, leso alav sasa Lazar, savo pašljola angle leso vudar phumbalo.
042	LUK	016	021	Thaj čeznila te čaljol e troškendar so perena tare barvaleso astali, thaj e džukle avena thaj čarena e phumba lese.
042	LUK	016	022	A kana mulo o čoro, e melekura inđarde le ani angali e Avraamese.  Thaj posle i o barvalo mulo, thaj prahosade le.
042	LUK	016	023	Thaj o barvalo sasa ano than kaj sesa e mule ane muke thaj vazdija pe jakha thaj odural dikhlja e Lazare ani angali e Avraamese.
042	LUK	016	024	Thaj dija vika: ‘Dade Avraame!  Dikh pe mande thaj bičhal e Lazare te čhuvol po naj ano paj, te šudarol mi čhib, golese kaj mučima ane kaja jag.’
042	LUK	016	025	O Avraam vaćarda lese: ‘Čhaveja!  Detu gođi kaj ane ćo džuvdipe sa sasa tut šukar, a e Lazare sa bilačhipe, thaj akana lese kate šukar, a tu muči tut.
042	LUK	016	026	Thaj prekale sa gova maškare amende si bari provalija.  Kola save manđen te načhen katar odori tumende, našti, ni gothar amende te načhen.’
042	LUK	016	027	Tegani vaćarda: ‘Moliv tut, dade Avraame, te bičhale e Lazare ano čher me dadeso.
042	LUK	016	028	Golese kaj isi man pandž phrala.  Nek vaćarol lenđe te ne bi i von avena ke kava than e mučimaso.’
042	LUK	016	029	Thaj vaćarda lese o Avraam: ‘Len isi okova so pisada o Mojsija thaj e prorokura.  Len nek šunen.’
042	LUK	016	030	A vov vaćarda lese: ‘Na, dade Avraame!  Te avilo lenđe neko tare mule ka pokajin pe.’
042	LUK	016	031	A o Avraam vaćarda lese: ‘Te ni šunde e Mojsija thaj e prorokuren, ni ka šunen ni te uštilo neko tare mule.’”
042	LUK	017	001	A o Isus e sikadenđe vaćarda: “O iskušenje mora te avol, al pharo okole manušese prekal kaste avol o iskušenje.
042	LUK	017	002	Pošukar ka avol lese te umlavol pe e baresa tari vodenica, thaj te čhudol pe ano more, nego te navodil ko greh jekhe tare kala cikne.
042	LUK	017	003	Aračhen tumen!”  Te ćerda bilačhipe ćo phral o pobožno, vaćar lese kaj gova naj šukar, pa ako pokajil pe, oprosti lese.
042	LUK	017	004	Thaj ako efta droma ko đive grešil premal tute, thaj efta droma avol tute thaj vaćarol: “Kajima”, oprosti lese.
042	LUK	017	005	Thaj vaćarde e apostolura e Gospodese: “Pher amen pačaimasa.”
042	LUK	017	006	A o Gospod vaćarda: “Kana bi avola tumen pačaipe gaći cikno sar e gorušicako seme, bi vaćarena kale dudinkaće: ‘Ikal tut taro koreno thaj sadi tut ano more!’  Ka šunola tumen.
042	LUK	017	007	Savo tumendar ka phenol pe slugase, savo hunol i phuv il aračhol e bakren, kana iril pe andaro polje: ‘Av akari, beš te xa mangro’?  Na, nijekh tumendar.
042	LUK	017	008	Mesto gova ka vaćaren: ‘Ćer manđe te xav!  Čhuv tuće i kecelja thaj kande ma dok xav thaj pijav!  A pale gova šaj i tu te xa thaj te pije.’
042	LUK	017	009	E slugase ni zahvalil pe o barutno, golese so si gova lesi bući.
042	LUK	017	010	Gija i tumen kana šunen e Devle vaćaren: ‘Naj sam vredna hvalaće.  Samo sam sluga save ćera amari bući.’”
042	LUK	017	011	Thaj kana đele ano Jerusalim, o Isus nakhlo maškari granica ki phuv Samarija thaj i phuv Galileja.
042	LUK	017	012	Thaj kana dija ane jekh foro, arakhlje le deš phumbale (gubavci), save ačhena dur.
042	LUK	017	013	Thaj vazdije po glaso vaćarindoj: “Isuse, Gospod!  Smiluji tut pe amende!”
042	LUK	017	014	Kana o Isus dikhlja len vaćarda: “Džan thaj sikaven tumen e sveštenikurenđe.”  I gija phirindoj sastile.
042	LUK	017	015	A jekh lendar dikhlja kaj sastilo, irisajlo thaj hvalisada e Devle andaro sa o glaso.
042	LUK	017	016	Thaj pelo angle Isusese pingre, thaj zahvalisajlo.  Thaj gova sasa Samarijanco.
042	LUK	017	017	A o Isus pučlja le: “Na li sastiljen deš džene?  Kaj si kola enja?
042	LUK	017	018	Sar maškar lende ni arakhlja pe nijekh te iril pe te zahvalil e Devlese, nego samo kava manuš andari aver phuv?”
042	LUK	017	019	Thaj vaćarda lese: “Ušti thaj đa!  Sastarda tut ćo pačaipe ane mande.”
042	LUK	017	020	Pučlje e Isuse e fariseja: “Kana ka avol o carstvo e Devleso?”  A o Isus vaćarda lenđe: “O carstvo e Devleso ni ka avol te dičhol pe jakhencar.
042	LUK	017	021	Ni ka vaćarol pe: ‘Aktalo kate si’, il: ‘Odori si’ O carstvo e Devleso si maškar tumende.”
042	LUK	017	022	A e sikadenđe phenda: “Ka avol o vreme kana ka manđen te dičhen ma barem jekh đive kana me, o Čhavo e Manušeso, ka vladiv sar caro, al nakašti.
042	LUK	017	023	E manuša ka vaćaren tumenđe: ‘Akh kate si’, il: ‘Ek odoring!’  Al ma ikljen, thaj ma prasten te roden ma.
042	LUK	017	024	Golese so me o Čhavo e Manušeso kana ka avav sar i munja so strefil andaro nebo, thaj ka svetliv sa so si talo nebo.
042	LUK	017	025	Al angleder trubul but te avav mučimo, thaj kala kuštika mora čhuden ma pestar.
042	LUK	017	026	Thaj sar sasa ano vreme e Nojaso gija i ka avol ane đivesa kana me o Čhavo e Manušeso ka avav.
042	LUK	017	027	Xalje, pilje, lije pe, dije pe dži kova đive dži kana o Noj dija ani barka, thaj avilo o baro paj thaj tasile sa okola save ni sesa ani barka.
042	LUK	017	028	Gija sasa i ane Loteso vreme kana sasa vov džuvdo.  E manuša ano foro i Sodoma xalje pilje, ćinde, bićinde, sadisade, vazdije čhera.
042	LUK	017	029	A o đive kana iklilo o Lot andari Sodoma, čalada i jag thaj pele žuta bara save phabon taro nebo thaj mudarda sa okolen so ačhile ano foro.
042	LUK	017	030	Gija tar jekh drom kana ka avav me o Čhavo e Manušeso.
042	LUK	017	031	Ane gova đive savo ka avol ko krovo, a lese šeja ano čher andre, ma te uljol te lol len!  Savo si ano polje, ma te iril pe ano foro pale pe šeja.
042	LUK	017	032	Den tumen gođi sar muli e Lotesi romni!
042	LUK	017	033	Golese savo dičhol te aračhol po džuvdipe, ka hasarol le, a ko hasarol po džuvdipe, ka aračhol le.
042	LUK	017	034	Vaćarav tumenđe, ane goja rat kana ka avav, tare duj manuša save pašljon ko than e pašljimaso, jekh ka lol pe, a dujto ka ačhol ko than e pašljimaso.
042	LUK	017	035	Tare duj džuvlja save meljin ano mlin, jekha ka lol pe, a i dujto ka ačhol.
042	LUK	017	036	Duj ka aven ki njiva, jekh ka lol pe, dujto ka ačhol.”
042	LUK	017	037	Thaj e sikade pučlje e Isuse: “A kaj gova, Gospod?”  A vov vaćarda lenđe kaja paramič: “Kaj si mulikano, odori ćiden pe e čiriklja save xan mulikano mas.”
042	LUK	018	001	O Isus vaćarda pe sikadenđe paramič te sikavol len sar trubul te molin pe thaj te ačhen ane gova.
042	LUK	018	002	Vaćarda: “Ane jekh foro sasa jekh sudija savo ni darajlo e Devlestar thaj ni marisada e manušenđe.
042	LUK	018	003	Ane gova foro sasa jekh romni savako rom mulo thaj avola stalno leste thaj vaćarola: ‘Dema pravda angle kova savo tužil man!’
042	LUK	018	004	Vov jekh vreme ni manglja te pomožil laće, al kana nakhlo nesavo vreme vaćarda korkoro pese: ‘I ako ni darav taro Dol, thaj ni mariv e manušenđe, ka pomoživ laće.
042	LUK	018	005	Ka braniv kala udovica golese so avol but droma ke mande, te ma avol te dosadil man!’”
042	LUK	018	006	Tegani vaćarda o Gospod o Isus: “Šunen so vaćarda o bičačutno sudija!
042	LUK	018	007	A so ka ćerol o Dol?  Ni li ka branil okolen kas vov birisada save vapin lese rat em đive?  Vov li ka ačhavol len te ađućaren?
042	LUK	018	008	Vaćarav tumenđe, kaj ka aračhol len.  Al me o Čhavo e Manušeso kana ka avav ki phuv ka arakhav li gasavo pačaipe?”
042	LUK	018	009	Tegani o Isus vaćarda jekh paramič okolenđe save dije gođi pese kaj si čačutne, thaj korkore pes dikhlje po baren averendar:
042	LUK	018	010	“Duj manuša đele ano Hram te molin pe e Devlese: Jekh fariseji, a dujto carinco.
042	LUK	018	011	O farisejo ačhilo thaj molisada pestar: ‘Devla!  Hvaliv tut kaj najsem sar kala avera manuša: čora, bičačutne, preljubnikura il sar kava o carinco.
042	LUK	018	012	Postiv duj droma ko kurko, dav tu dešto kotor tare sa so isi man.’
042	LUK	018	013	A o carinco odural ačhilo, ni manglja ni pe jakha te vazdol ano nebo, thaj čalada pe ano kolin te sikavol kobor lese pharo thaj vaćarda: ‘Devla, av milostivno pe mande grešnikose!’
042	LUK	018	014	Vaćarav tumenđe: o carinco đelo čhere opravdimo anglo Dol, a na kava o farisejo.  Golese savo pes vazdol, ka peravol pe, a e perade ka aven vazdime.”
042	LUK	018	015	Ande anglo Isus thaj e cikne čhavoren te čhuvol pe vasta pe lende thaj te blagoslovil len.  A kana dikhlje gova e sikade vaćarde lenđe te ni ćeren gova.
042	LUK	018	016	A o Isus vaćarda pe sikadenđe: “Mučhen e čhavoren ke mande thaj ma ačhaven len, golese so gasavenđe preperol o carstvo e Devleso!
042	LUK	018	017	Čače vaćarav tumenđe, savo ni primil o carstvo e Devleso sar čhavoro, ni ka dol ane leste!”
042	LUK	018	018	Thaj pučlja e Isuse jekh šorutno: “Učitelju šukareja, so te ćerav te avol ma džuvdipe bizo meripe?”
042	LUK	018	019	A o Isus phenda lese: “Sose akhare man šukareja?  Khoni naj šukar samo o Dol.
042	LUK	018	020	E Devlese zapovestura džane: ‘Ma čher preljuba’, ‘Ma mudar’, ‘Ma čor’, ‘Ma svedoči xoxavne’, ‘Poštuji će dade thaj će da!’”
042	LUK	018	021	A o šerutno vaćarda: “Sa kava ćerdem taro mo ternipe.”
042	LUK	018	022	A kana šunda kava o Isus vaćarda lese: “Vadži jekh trubul tut: bićin sa so isi tut thaj de e čororenđe, thaj ka avol tu barvalipe ko nebo.  Thaj posle ava pale mande!”
042	LUK	018	023	A kana gova šunda sasa bibahtalo, golese kaj sasa but barvalo i ni manglja te bićinol sa.
042	LUK	018	024	A kana dikhlja le o Isus kaj sasa bibahtalo, vaćarda: “Kobor si pharo te džal pe ano carstvo e Devleso kolenđe so si barvale!
042	LUK	018	025	Poločhe e kamilaće te načhol maškare kana e suvaće nego o barvalo te dol ano carstvo e Devleso!”
042	LUK	018	026	A kola save šunde le, pučlje le: “A ko šaj te spasil pe?”
042	LUK	018	027	A o Isus vaćarda: “So o manuš dol gođi kaj našti ćerol, o Dol šaj ćerol.”
042	LUK	018	028	Thaj o Petar phenda: “Akh, amen sa ačhadam amaro thaj pale tute đa.”
042	LUK	018	029	A o Isus vaćarda lenđe: “Čače vaćarav tumenđe: Sa jekh savo ačhada po čher, il e romnja, il e phralen, il e dade thaj pe deja, il e čhaven pašo carstvo e Devleso
042	LUK	018	030	ka primil akana po but ke akava sveto okolestar so ačhada thaj ka primil džuvdipe bizo meripe ko sveto savo avol.”
042	LUK	018	031	Čidija o Isus e dešudujen apostoluren thaj vaćarda lenđe: “Ake đa upre ano Jerusalim.  Odori ka čerdol sa okova so e prorokura pisisade ano Sveto lil mandar taro Čhavo e Manušeso.
042	LUK	018	032	Kaj ka den ma ke manuša save ni džanen e Devlese, thaj ka maren muj mancar, ka ladžaren ma thaj ka čhungaren ma.
042	LUK	018	033	Thaj ka šibin ma thaj ka mudaren ma a o trito đive ka uštav tare mule.”
042	LUK	018	034	Thaj e sikade khanči ni haljarde tar gova so vaćarda o Isus.  O značenje tar kala lafura sasa lendar garado thaj ni džanglje so sasa lenđe vaćardo.
042	LUK	018	035	A kana o Isus reslo pašo foro Jerihon, jekh koro manuš savo bešindoj mangljarola ko drom.
042	LUK	018	036	Thaj kana o koro šunda kaj pherdo manuša načhen, pučlja: “So si gova?”
042	LUK	018	037	Thaj vaćarde lese kaj načhol o Isus taro foro Nazaret.
042	LUK	018	038	Thaj o koro dija vika: “Isuse, Čhaveja e Davideso, smiluji tut pe mande.”
042	LUK	018	039	Thaj nesave manuša save đele anglo Isus phende lese te na dol vika gaći, thaj vov pozurale dija vika: “Čhaveja e Davideso, smiluji tut pe mande!”
042	LUK	018	040	O Isus šunda le thaj ačhilo thaj vaćarda te anen e kore manuše paše leste.  Kana ande le pučlja le o Isus:
042	LUK	018	041	“So manđe te ćerav tuće?”  A vov vaćarda: “Gospod!  Mangav te dikhav!”
042	LUK	018	042	A o Isus phenda lese: “Ćo pačaipe sastarda tut.  Ake, dikh!”
042	LUK	018	043	Thaj sigate dikhlja, đelo palo Isus thaj hvalisada e Devle.  Thaj savore save dikhlje kava hvalisade e Devle.
042	LUK	019	001	Thaj kana dija o Isus ano foro Jerihon, dok nakhlo gothar,
042	LUK	019	002	avilo nesavo manuš so akhardola Zakej, savo sasa šerutno e carincurengo, thaj sasa barvalo.
042	LUK	019	003	Thaj manglja te dičhol e Isuse, te dičhol ko si vov, thaj naštine tare but manuša, golese kaj o Zakej sasa cikno.
042	LUK	019	004	Thaj prastaja po anglal, uštilo pi divljo smokva te dičhol le, golese kaj džanglja kaj o Isus ka načhol gothar.
042	LUK	019	005	Thaj kana avilo o Isus ke gova than, dikhlja le upre, thaj vaćarda lese: “Zakej!  Ulji sigate!  Ađive trubul te avav gosto ane ćo čher.”
042	LUK	019	006	Thaj o Zakej sigate ulilo taro kaš, thaj anda le an po čher radosno.
042	LUK	019	007	Thaj savore, kana dikhlje kava, vaćarde maškar peste kaj ne bi trubula te avol ano čher e grešnikose.
042	LUK	019	008	A o Zakej ačhilo thaj vaćarda e Gospodese: “Gospod!  Akh opaš mo barvalipe ka dav e čororenđe, thaj ako nekas phabardem ka iriv lese štar droma po but.”
042	LUK	019	009	A o Isus vaćarda lese: “Avilo ađive spasenje kale čherese, golese kaj si i kava čhavo e Avraameso!
042	LUK	019	010	Golese kaj me o Čhavo e Manušeso aviljem te rodav thaj te spasiv so si hasardo.”
042	LUK	019	011	But manuša gova šunde thaj o Isus vaćarda lenđe jekh paramič, golese kaj sesa pašo Jerusalim, thaj dije gođi kaj akana ka avol o carstvo e Devleso.
042	LUK	019	012	Thaj o Isus vaćarda gijate: “Jekh manuš tari prešundi familija đelo ani durutni phuv te postavin le za ko caro, thaj te iril pe.
042	LUK	019	013	Angleder so đelo akharda dešen piren slugen thaj dija len po opaš kila srebro, thaj vaćarda lenđe: ‘Trgujin sa dži kaj ni avav.’
042	LUK	019	014	A e manuša tar lesi phuv mrzisade le thaj bičhalde pe manušen te vaćaren e po bare carose: ‘Ni manga vov te caruil pe amende.’
042	LUK	019	015	Thaj kana irisajlo sar caro, vaćarda te akharen okolen slugen kase dija e srebrenjakuri, te dičhol so ćerde.
042	LUK	019	016	Tegani avilo o angluno thaj vaćarda: ‘Barutneja!  Ćerdem deš droma po but nego so dijan ma.’
042	LUK	019	017	Thaj vaćarda lese o caro: ‘But šukar.  Tu san šukar sluga!  Kana sana manđe šukar ko cikno akh dav tut te ave pe deš forura embaro.’
042	LUK	019	018	Thaj avilo o dujto thaj vaćarda: ‘Barutneja!  Ćerdem pandž droma po but nego so dijan ma.’
042	LUK	019	019	O caro vaćarda: ‘Šukar!  Tu av embaro pe pandž forura.’
042	LUK	019	020	O trito avilo thaj vaćarda: ‘Barutneja!  Ake ćo rupunipe.  Garadem le ano kotor e šejengo
042	LUK	019	021	golese kaj daraljem tutar.  Golese kaj san zuralo manuš.  Le so naj ćiro, thaj čide so ni sejisadan.’
042	LUK	019	022	A o caro vaćarda lese: ‘Pale će lafura ka sudiv tut, bi lačheja slugo!  Džangljan kaj sem zuralo manuš, kaj lav okova so naj mingro, thaj čidav so ni sijisadem?
042	LUK	019	023	Pa sose ni dijan mo srebro e trgovcurenđe, thaj me kana ka avav ka čidav gova kamatencar?’
042	LUK	019	024	Thaj vaćarda averenđe so ačhile angle leste: ‘Len gova rupunipe lestar thaj den le okolese so isi le pandž kile srebrenjakuri.’
042	LUK	019	025	Thaj vaćarde lese: ‘Barutneja!  Le isi le pandž kile srebro.’
042	LUK	019	026	A o caro vaćarda lenđe: ‘Golese kaj vaćarav tumenđe kole so isi ka dol pe lese, a kole so naj ka lol pe lestar i okova zala so isi le.
042	LUK	019	027	A kolen me dušmajen, save ni manglje te avav lengo caro pe lende, anen len akari, thaj čhinen len angle mande.’”
042	LUK	019	028	Thaj kana vaćarda lenđe gova o Isus đelo anglal, thaj đelo upre ano foro Jerusalim.
042	LUK	019	029	Kana avile pašo gav Vitfaga thaj o gav Vitanija pašo brego savo akhardola Maslinsko, bičhalda pe dujen sikaden.
042	LUK	019	030	Thaj vaćarda lenđe: “Džan ane gova gav angle tumende, thaj ka aračhen cikne here phanglo pe savo nijekh manuš ni uklilo.  Putren le thaj anen le.
042	LUK	019	031	Thaj ako khoni pučol tumen: ‘Sose putren le?’, gija vaćaren lese: ‘E Gospodese trubul.’”
042	LUK	019	032	Kana đele, arakhlje sar so vaćarda lenđe o Isus.
042	LUK	019	033	A kana putarde e cikne here pučlje len e manuša kaso sasa o cikno her: “Sose putren e cikne here?”
042	LUK	019	034	A von vaćarde: “E Gospodese trubul.”
042	LUK	019	035	Thaj ande le ko Isus, thaj čhute pe fostanura po cikno her, thaj bešljarde e Isuse pe leste.
042	LUK	019	036	Thaj kana đelo o Isus nakaro Jerusalim, e manuša čhute pe fostanura ko drom te den čast e Isusese.
042	LUK	019	037	Kana avilo pašo than kaj počnil o brego o Maslinsko, lije but sikade te radujin pe thaj te hvalin e Devle tare sa o glaso baše čudesura so dikhlje.
042	LUK	019	038	Vaćarde: “Blagoslovimo o caro savo avol ano alav e Gospodeso!  Mir ko nebo thaj slava e Devlese ko učipe!”
042	LUK	019	039	Thaj nesave fariseja save sesa maškare manuša vaćarde lese: “Učitelju!  Vaćar će sikadenđe te na phenen gova!”
042	LUK	019	040	Thaj o Isus vaćarda lenđe: “Phenav tumenđe, ako von ni vaćaren, e bara ka vaćaren!”
042	LUK	019	041	Thaj kana avilo o Isus pašo Jerusalim dikhlja o foro thaj ruja lese.
042	LUK	019	042	Vaćarda: “O, so bi mangava i tu ađive te džane so ka anol će mir!  Akana si kasno i o mir garado tutar.
042	LUK	019	043	Golese kaj ka aven e đivesa kana e dušmanura ka vazden tuće bare duvara, ka opkolin tut thaj ka čičiden tut tare sa e riga.
042	LUK	019	044	Ka peraven tut thaj ka mudaren kolen save bešen ane tute.  Thaj ni ka ačhaven nijekh bar ko leso than, golese kaj ni džangljan o vreme kana avilo tute o Dol.”
042	LUK	019	045	Thaj kana dija ano Hramo o Isus lija te tradol okolen save bićinena ane leste.
042	LUK	019	046	Vaćarda: “Ano Sveto Lil ačhol: ‘Mo čher ka avol čher e molitvako’, a tumen ćerden le ‘čher kaj garaven pe e čora.’”
042	LUK	019	047	Thaj o Isus sikada ano Hram sa jekh đive.  Thaj e šorutne e sveštenikurenđe, e učitelja tare Mojsijaso zakono katane e manušenđe šerutnencar dikhlje sar te mudaren e Isuse.
042	LUK	019	048	Al ni arakhlje so te ćeren lese, golese kaj sa e manuša džana pale leste, thaj šunde sa lese lafura.
042	LUK	020	001	Jekh đive kana o Isus ano Hramo sikada e manušen thaj vaćarda o Lačho Lafi, avile e šorutne sveštenikura, e učitelja tare Mojsijaso zakono, thaj e phuredera.
042	LUK	020	002	Thaj pučlje le: “Vaćar amenđe kotar tuće pravo kava te ćere?  Ko dija tut kava pravo?”
042	LUK	020	003	A o Isus vaćarda lenđe: “I me tumen ka pučav.  Vaćaren manđe:
042	LUK	020	004	O Dol li vaćarda e Jovanese te krstil e manušen, il e manuša vaćarde lese gova te ćerol?”
042	LUK	020	005	Thaj von vaćarde maškar peste: “Te vaćardam kaj si taro Dol, ka vaćarol sose ni pačajam e Jovane.
042	LUK	020	006	A te vaćardam kaj si tare manuša, savore ka čhuden bara pe amende, golese kaj savore pačaje kaj o Jovane o Krstitelj sasa proroko.”
042	LUK	020	007	Thaj von vaćarde e Isusese: “Ni džana ko dija pravo e Jovane te krstil.”
042	LUK	020	008	A o Isus vaćarda lenđe: “Ni me ni ka vaćarav tumenđe kotar manđe kava pravo.”
042	LUK	020	009	Thaj o Isus lija te vaćarol kaja paramič: “Jekh manuš sadisada drakha ane vinograd, thaj iznajmisada e manušenđe i phuv te ćeren bući gothe, a vov đelo ko foro te bešol pherdo berša.
042	LUK	020	010	Thaj kana barili i drakh, bičhalda pe sluga ke gola manuša te ćiden o kotor taro bijandipe e drakhako so lese preperol.  A e manuša save ćerde bući ki drakh marde le, thaj bičhalde le čuče vastencar.
042	LUK	020	011	Thaj bičhalda avere sluga, a i gole marde thaj ladžarde thaj bičhalde le čuče vastencar.
042	LUK	020	012	Thaj bičhalda tritone; a le ratvarde le, thaj tradije le.
042	LUK	020	013	Tegani o manuš kasi sasa i drakh vaćarda: ‘So te ćerav?  Te bičhalav me mangle čhave, šaj le ka poštujin.’
042	LUK	020	014	A e manuša save ćerde bući ki drakh kana dikhlje lese čhave, vaćarde jekh averese: ‘Kava si leso čhavo.  Aven te mudara le te ačhol gova amenđe so si leso!’
042	LUK	020	015	Thaj ikalde le avral tare drakha thaj mudarde le.  So den gođi so ka ćerol o manuš so si lesi drakh kale manušenđe kana ka šunol so ćerde?
042	LUK	020	016	Ka avol thaj sa ka mudarol e bućarnen, thaj i drakh ka iznajmil averenđe.”  A kala save šunde vaćarde e Isuse: “Ma te dol o Dol gova te avol!”
042	LUK	020	017	A o Isus dikhlja ane lende thaj vaćarda: “A so ačhol ano Sveto Lil: ‘O bar so čhudije e manuša save vazden e duvara ćerdilo em glavno bar taro ugao?’
042	LUK	020	018	Savo perol pe gova bar, o bar ka phađol le ke kotora, a ako perol gova bar pe nekaste ka mudarol le.”
042	LUK	020	019	Thaj dikhlje e šorutne e sveštenikurenđe thaj e učitelja tare Mojsijaso zakono ane gova sato te vazden po va pe leste, al darajle tare but manuša, golese kaj haljarde kaj o Isus kaja paramič vaćarol lendar.
042	LUK	020	020	E učitelja tare Mojsijaso zakono thaj e šorutne sveštenikura dikhlje po Isus thaj bičhalde ke leste špijunuren, save ćerde pe čačutne, te bi dolen e Isuse kaj vaćarol khanči bilačhe te bi dena le ko rimsko upravitelji.
042	LUK	020	021	Thaj pučlje e Isuse: “Učitelju!  Džana kaj šukar vaćare thaj sikave, thaj ni dičhe ko si ko, nego čače sikave o drom e Devleso.
042	LUK	020	022	Vaćar amenđe trubul li te da o porezi e carose il na?”
042	LUK	020	023	A o Isus dikhlja lengo lukavstvo thaj vaćarda lenđe:
042	LUK	020	024	“Sikaven manđe jekh srebrno para savesa poćinen o porezi.  Kaso muj si kate ke pare thaj kaso alav?”  A von savore vaćarde: “E caroso.”
042	LUK	020	025	A vov vaćarda lenđe: “Den so si e caroso e carose, a so si e Devleso den e Devlese.”
042	LUK	020	026	Thaj naštine te aračhen khanči bilačhe ane lese lafura angle manuša, thaj divisajle pašo leso vaćaripe, thaj khanči ni vaćarde.
042	LUK	020	027	Gija avile nesave sadukejura save vaćarena kaj khoni ni ka uštol tare mule, thaj pučlje e Isuse:
042	LUK	020	028	“Učitelju!  O Mojsije amenđe dija zakono kana merol nekaso phral, thaj ačhavol romnja a ni sasa len čhave.  Gova manuš trubul te lol pe phralese romnja te šaj bijanol čhave savese ka preperol sa o barvalipe e muleso thaj te phiravol leso alav.
042	LUK	020	029	Sesa efta phrala, a angluno lija romnja thaj mulo bize čhave,
042	LUK	020	030	thaj o dujto lija la, thaj vov mulo,
042	LUK	020	031	thaj o trito lija la, i gija so efta.  Thaj ni ačhade čhaven pale peste, thaj savore mule.
042	LUK	020	032	Thaj empalal muli i romni.
042	LUK	020	033	Kana ka ušten e mule, kasi romni ka avol golese kaj sasa so eftanenđi romni?”
042	LUK	020	034	Thaj o Isus vaćarda lenđe: “Manuša kale svetose len pe thaj den pe.
042	LUK	020	035	A okolen saven o Dol dičhol sar dostojna te ušten tare mule, thaj ka aven džuvde an kova sveto savo avol, ni ka len pe thaj ni ka den pe.
042	LUK	020	036	Golese kaj nakašti ni meren, golese kaj ka aven sar melekura.  Von si e Devlese čhave, golese so o Dol ka vazdol len tare mule.
042	LUK	020	037	A kaj e mule ka ušten, thaj i o Mojsije vaćarda ando Sveto Lil so pisil taro grmo savo phabol.  Gothe vov e Gospod dol vika sar Devle e Avraameso thaj Devle e Isakoso thaj Devle e Jakoveso.
042	LUK	020	038	A o Dol naj Dol e mulengo nego e đuvdengo, golese so si lese savore džuvde.”
042	LUK	020	039	A nesave učitelja tare Mojsijaso zakono vaćarde e Isusese: “Učitelju!  Šukar vaćardan.”
042	LUK	020	040	Darajle thaj khoni ni tromaja te pučol le khanči.
042	LUK	020	041	Thaj o Isus pučlja len: “Sar gova šaj vaćaren kaj si o Hristos čhavo e caroso e Davideso?
042	LUK	020	042	Kana korkoro o David vaćarol ane po psalm savo ačhol ano Sveto Lil: ‘Vaćarda o Gospod e Gospodese mingrese: Beš ko počasno than paše mande
042	LUK	020	043	dži kaj ni pašljarav e dušmanen tale pingre ćire.’
042	LUK	020	044	O David akharda e Hriste Gospod, pa sar šajine te avol leso čhavo?”
042	LUK	020	045	Thaj angle sa e manuša, o Isus vaćarda pe sikadenđe:
042	LUK	020	046	“Aračhen tumen tare učitelja tare Mojsijaso zakono save manđen te džan ane bare fostanura, thaj roden e manuša te pozdravin len thaj te den len poštujipe ke trgura thaj te ačhaven lenđe anglune thana te bešen ke sinagoge thaj ke abava,
042	LUK	020	047	save ko xoxaipe len o imanje e udovicengo, xoxavne thaj dugačko molin pe e Devlese.  Von ka aven but osudime.”
042	LUK	021	001	Thaj ano Hramo o Isus dičhola sa e barvalen sar čhuven daro e Devlese ani hramsko riznica.
042	LUK	021	002	Thaj dikhlja jekha čora udovica sar čhuta duj em cikne pare.
042	LUK	021	003	Thaj vaćarda: “Čače, vaćarav tumenđe, kaja čorori udovica čhuta po but e Devlese savorendar!
042	LUK	021	004	Golese kaj savore lendar čhute so sasa len pobut, a voj gija čorori, sa dija so sasa la.”
042	LUK	021	005	Thaj kana nesave sikade lije te vaćaren taro Hramo kaj si lačhardo lačhe barencar thaj ukrasurencar save e manuša dije e Devlese, a o Isus vaćarda:
042	LUK	021	006	“Ka avol o đive tare sa kava so dičhen ni ka ačhol ni bar po bar.  Sa ka avol crdimo.”
042	LUK	021	007	A e sikade pučlje le: “Učitelju, kana ka avol gova?  Save znakosa ka sikadol gova so ka avol?”
042	LUK	021	008	A o Isus vaćarda lenđe: “Aračhen tumen ma te xoxaven tumen!  Golese kaj but ka aven ane mingro alav i ka phenen pese da si Mesija vaćarindoj: ‘Avilo o vreme!’  Ma pačan an lende.
042	LUK	021	009	A kana šunen za ko maripe thaj pobune, ma daran.  Golese so sa gova trubul te avol, al o krajo ni ka avol sigate.”
042	LUK	021	010	Tegani o Isus vaćarda lenđe: “Ka maren pe e manuša e manušencar thaj o carstvo po carstvo ka uštol.
042	LUK	021	011	Thaj i phuv ka tresil pe, thaj ka avol bokhalipe thaj nasvalipe ke but thana ki phuv.  Ka aven bare znakura ko nebo savendar e manuša ka pherdon dar.
042	LUK	021	012	A angleder sa golestar ka dolen tumen, thaj ka traden tumen, thaj ka den tumen ke sudije e sinagogenđe thaj ka phanden tumen ano phanglipe.  Ka inđaren tumen angle carura thaj angle vladara golese so sen me sikade.
042	LUK	021	013	A gova ka avol tumenđe te bi vaćarena lenđe mandar.
042	LUK	021	014	Ma daran so ka phenen kana ka trubul te branin tumen.
042	LUK	021	015	Golese so ka dav tumen lafura thaj mudrost savaće nakašti te protivil pe nijekh manuš.
042	LUK	021	016	A ka izden tumen i tumare dada, tumare deja thaj phrala thaj tumare pašutne thaj amala.  Nesave tumendar ka mudaren.
042	LUK	021	017	Thaj savore ni ka manđen tumen golese so sen me sikade.
042	LUK	021	018	Al o bal tumare šorestar ni ka perol.
042	LUK	021	019	Ako ni ačhon te pačan an mande, ka avol tumen džuvdipe bizo meripe.”
042	LUK	021	020	O Isus vadži vaćarda: “A kana dičhen kaj o Jerusalim opkolimo e vojskasa te džanen kaj avilo o vreme te avol pusto.
042	LUK	021	021	Tegani e manuša save si tari Judeja nek našen ke bregura.  Thaj e manuša save si taro Jerusalim nek ikljen avral, thaj save si avral ma te irin pe an leste.
042	LUK	021	022	Golese kaj gola đivesa ka avol e Devlesi kazna, savasa ka pherdol sa okova so si pisimo ano Sveto Lil.
042	LUK	021	023	Al pharo e khamnjenđe thaj kolenđe save den čuči ane gola đivesa!  Golese kaj ka avol baro bilačhipe ki phuv, thaj bari holi pe kala manuša.
042	LUK	021	024	Von ka mudarden kalen manušen e oštrone mačosa, thaj ka inđaren len ano phanglipe maškare sa e manuša ki phuv.  Thaj o Jerusalim ka uštaven e manuša save ni džanen e Devlese sa dok ni načhol o vreme lengo.”
042	LUK	021	025	Vadži o Isus vaćarda: “Thaj ka aven e znakura ano kham thaj ano čhon thaj ane čerenja, a ki phuv e manuša ni ka džanen so te ćeren tari dar golese so o more ka šundol but thaj e talasura.
042	LUK	021	026	E manuša ka meren tari dar thaj taro ađućaripe so ka avol e svetosa, golese kaj e neboso zuralipe ka tresil pe.
042	LUK	021	027	Tegani me, o Čhavo e Manušeso, von ka dičhen man sar avav pe oblakura e zuralimasa thaj ani bari slava.
042	LUK	021	028	A kana ka lol te avol gova, ušten thaj vazden tumare šore, golese kaj tumaro Osloboditelji avol tumende.”
042	LUK	021	029	Thaj o Isus vaćarda lenđe i paramič: “Dičhen pi smokva thaj sa e kašta.
042	LUK	021	030	Kana dičhen kaj ikljen e luluđa lenđe džanen kaj paše si o milaj.
042	LUK	021	031	Gijate tumen kana dičhen kaj sa avol gija sar so phendem, džanen kaj si paše o carstvo e Devleso.
042	LUK	021	032	Čače vaćarav tumenđe, kaj kaja generacija ni ka načhol dok sa kava ni avol.
042	LUK	021	033	O nebo thaj i phuv ka načhen, a mo lafi ni ka načhol.”
042	LUK	021	034	Pale gova o Isus vaćarda: “Al aračhen tumen ma tumare ile te aven opteretime ano halanipe thaj matipe thaj e brigencar kale svetose, thaj ma gova đive te resol tumen tari jekh drom.
042	LUK	021	035	Golese so ka avol sar zamka pe sa e manuša so živin pi kaja phuv.
042	LUK	021	036	Golese aven džungade sa o vreme thaj molin tumen te bi šaj crdena tumen taro sa o bilačhipe so akana avol, thaj te ačhen bizi lađ ano radujipe angle mande, anglo Čhavo e Manušeso.”
042	LUK	021	037	O Isus svako đive sikada ano Hram a i rat suta ko brego e Maslinako.
042	LUK	021	038	Thaj sa e manuša avena sabalin ke leste te šunen le ano Hram.
042	LUK	022	001	Paše sasa e barе đivesa tare bikvasacoso mangro savo akhardol Pasha.
042	LUK	022	002	Thaj e šorutne e sveštenikurenđe thaj e učitelja tare Mojsijaso zakono vaćarde maškar peste sar te mudaren e Isuse, al darajle e manuša te na bunin pe.
042	LUK	022	003	Tegani o Sotona dija ano Juda Iskariotsko, savo sasa jekh tare dešuduj apostolura.
042	LUK	022	004	Đelo thaj vaćarda e šorutnencar e sveštenikurencar thaj e hramese zapovednikurencar sar ka izdajil e Isuse.
042	LUK	022	005	Thaj von radujisajle, thaj vaćarde e Judase kaj ka poćinen lese gova.
042	LUK	022	006	Thaj o Juda dija po lafi.  Thaj vov rodija šukar vreme te predol e Isuse dok ni sesa gothe but manuša.
042	LUK	022	007	Thaj avilo o angluno đive e bikvasacose mangrengo, ke savo trubuja te čhinol pe o pashalno bakroro,
042	LUK	022	008	o Isus vaćarda e Petrese thaj e Jovanese: “Džan thaj ćeren amenđe Pasha te šaj te xa.”
042	LUK	022	009	A von pučlje le: “Kaj manđe te ćera la?”
042	LUK	022	010	A o Isus vaćarda: “Kana ka den ano foro, ka aračhen manuše savo inđarol ano khoro paj.  Džan pale leste ane savo čher vov džal,
042	LUK	022	011	thaj pučen gole čherutne: ‘O učitelji pučol an savi soba šaj xal i Pasha pe sikadencar?’
042	LUK	022	012	Thaj vov ka sikavol tumenđe bari upruni soba savi si postavimi.  Gothe ćeren i Pasha.”
042	LUK	022	013	Thaj o Jovane thaj o Petar đele ano foro i arakhlje sar so vaćarda lenđe o Isus, thaj gothe ćerde i Pasha.
042	LUK	022	014	Thaj kana avilo o sato, o Isus bešlo ki sinija, pe dešudujen apostolurencar.
042	LUK	022	015	Thaj vaćarda lenđe: “But mangljem te xav kaja Pasha tumencar angleder so ka avav mudardo.
042	LUK	022	016	Golese vaćarav tumenđe kaj od akana ni ka xav i Pasha dok ni pherdol ano carstvo e Devleso.”
042	LUK	022	017	Thaj lija o tahtaj e moljasa thaj dija hvala e Devlese, thaj vaćarda: “Len thaj ulaven la maškare tumende.
042	LUK	022	018	Vaćarav tumenđe, od akana ni ka pijav i mol sa dok ni avol o carstvo e Devleso.”
042	LUK	022	019	Thaj lija o mangro, dija hvala, thaj phaglja le thaj ulada e sikadenđe vaćarindoj: “Kava si o telo mingro savo dol pe tumenđe.  Kava ćeren te den tumen gođi mandar.”
042	LUK	022	020	A palo hajipe lija o tahtaj e moljasa thaj vaćarda: “Kava tahtaj si mo rat, rat taro nevo savez savo čhordol tumenđe.
042	LUK	022	021	A akh mo izdajniko bešol mancar kate ki sinija.
042	LUK	022	022	Thaj me o Čhavo e Manušeso mora te merav sar so si phendo, al pharo e manušese savo ka izdol man!”
042	LUK	022	023	Thaj e sikade lije maškar peste te pučen pe ko bi ćerola gova lendar.
042	LUK	022	024	Thaj lije te ćeren čingara maškare peste ko lendar bi avola em baro.
042	LUK	022	025	A o Isus vaćarda lenđe: “E carura tar kaja phuv gospodarin pe pire manuša thaj isi len vlast pe lende.  Von korkore pese vaćaren kaj si ‘manuša save but den šukaripe’.
042	LUK	022	026	A tumen ma ćeren gijate!  Nego ko si tumendar em baro te avol em cikno, thaj savo si vođa nek avol kova savo kandol.
042	LUK	022	027	Golese ko si embaro?  Kova savo bešol ko astali il savo kandol?  Naj li kova savo bešol ko astali?  A me sem maškar tumende okova so kandol.
042	LUK	022	028	A tumen sen gola save ačhile mancar ane mo bilačhipe.
042	LUK	022	029	Thaj ačhavav tumenđe o carstvo sar mo Dad so ačhada manđe
042	LUK	022	030	te xan thaj te pijen ko astali mingro ane mingro carstvo, thaj te bešen ko tron thaj te sudin pe dešuduj plemenura e Izraelese.”
042	LUK	022	031	Thaj vaćarda o Isus: “Simone!  Simone!  Akh o Sotona manđol te sejil tumen sar so sejil pe o điv.
042	LUK	022	032	A me molisaljem tuće ćo pačaipe ma te ačhol.  A tu kana ka iri tut ke mande, te zurave će phralen!”
042	LUK	022	033	A o Petar vaćarda lese: “Gospod!  Spremno sem ano phanglipe thaj ano meripe tusa ka džav!”
042	LUK	022	034	A o Isus vaćarda lese: “Vaćarav tuće, Petre!  Ađive ni ka đilabol o bašno dok tu trin droma ni vaćare kaj ni pindžare man.”
042	LUK	022	035	Thaj vaćarda lenđe: “Kana bičhaldem tumen bize kese parencar, thaj bize traste thaj bizo pođipe, so naj sasa tumen?”  A von vaćarde lese: “Khanči.”
042	LUK	022	036	A o Isus vaćarda lenđe: “A akana kas isi kesa te lol la!  Gijate i pi torba!  A kas naj mačo nek biknol po fostano thaj nek ćinol pese.
042	LUK	022	037	Golese vaćarav tumenđe kaj trubul te pherdol okova so ačhol ano Sveto Lil mandar: ‘Thaj e manuša dikhlje le sar jekhe manuše lendar save phađen o zakono.’  Golese sa so pisisade e prorokura mandar ka avol sa čače.”
042	LUK	022	038	A von vaćarde lese: “Gospod!  Akh isi amen duj mačura.”  A vov vaćarda lenđe: “Šukar si!”
042	LUK	022	039	Thaj iklindoj gothar, pale po adeti, đelo ko Maslinsko brego.  A pale leste đele e sikade lese.
042	LUK	022	040	Thaj kana resle o Isus vaćarda lenđe: “Molin tumen te ma peren ano iskušenje!”
042	LUK	022	041	Thaj crdijape lendar gaći kobor šaj te čhudol pe bar, thaj pelo ke pe koča em molisajlo e Devlese:
042	LUK	022	042	“Dade!  Te mangljan le mandar te ma pijav tar kava tahtaj e bilačhimaso.  Al nek avol sar tu so manđe, a na sar so me mangav.”
042	LUK	022	043	Tegani sikadilo lese o meleko taro nebo thaj zurada le.
042	LUK	022	044	A kana dolda le bari muka, but pozurale molisajlo, a znoj leso sasa sar kaplje taro rat save perena ki phuv.
042	LUK	022	045	Pali molitva uštilo thaj avilo ke pe sikade, thaj arakhlja len sar soven taro pharipe kobor sasa lenđe.
042	LUK	022	046	Thaj o Isus vaćarda lenđe: “Sose soven?  Ušten, molin tumen e Devlese te ma peren ano iskušenje!”
042	LUK	022	047	Thaj dok o Isus vaćarda, e manuša, thaj o Juda, jekh tare dešuduj sikade, avena kare leste.  Avilo o Juda pašo Isus thaj čumidija le.
042	LUK	022	048	A o Isus vaćarda lese: “Judo!  Čumidimasa li izdaji man, e Čhave e Manušese?”
042	LUK	022	049	A kana e sikade dikhlje so čerdol, vaćarde “Gospod!  Te maramen li?  Isi amen mačura.”
042	LUK	022	050	Thaj čalada jekh tare sikade e sluga e šorutnese e sveštenikurenđe, thaj čhinda leso desno kan.
042	LUK	022	051	A o Isus vaćarda: “Mučhen len!  Nek ćeren gova!”  Thaj dolda leso kan thaj sastarda le.
042	LUK	022	052	A o Isus vaćarda e manušenđe so avile pale leste, e šorutne sveštenikurenđe, e zapovednikurenđe e hramese thaj e phurederenđe: “Aviljen pale mande sar po čor čhurencar thaj kaštencar te dolen ma!
042	LUK	022	053	Sose ni dolden ma dok sema ano Hram?  Svako đive sema tumencar odori.  Al akana si tumaro sato, kana i sila e kalimasi vladil.”
042	LUK	022	054	Kana dolde e Isuse, inđarde le ke šorutne sveštenikoso čher.  A o Petar odural đelo pale lende.
042	LUK	022	055	A e stražara phabarde jag ani avlin, bešle savore katane, thaj o Petar bešlo lencar.
042	LUK	022	056	Dikhlja le jekh sluškinja sar bešol paši jag, thaj dikhlja nakar leste thaj vaćarda: “Kava sasa lesa!”
042	LUK	022	057	A vov xoxada vaćarindoj: “Džuvlije!  Me ni pindžarav le!”
042	LUK	022	058	Nekobor pale gova pindžarda le aver thaj vaćarda: “Tu san jekh lendar!”  A o Petar vaćarda: “Manušeja, naj sem.”
042	LUK	022	059	Thaj kana nakhlo paše jekh sato nesavo manuš uporno vaćarda taro Petar: “Čače thaj kava manuš sasa lesa.  Galilejco si!”
042	LUK	022	060	A o Petar vaćarda: “Manušeja!  Ni džanav so tu phene!”  Thaj sigate dok vov vaćarda o bašno đilabija.
042	LUK	022	061	Thaj irisajlo o Gospod thaj dikhlja e Petre, thaj o Petar dija pe gođi so vaćarda lese: “Ađive ni ka đilabol o bašno dok tu trin droma ni vaćare kaj ni pindžare man.”
042	LUK	022	062	Thaj o Petar iklilo avral thaj zurale ruja.
042	LUK	022	063	A e čuvara lije te maren e Isuse thaj te maren lesa muj.
042	LUK	022	064	Thaj učharde lese jakha thaj marde le thaj pučlje le: “Prorokuji ko čalada tut?”
042	LUK	022	065	Thaj but avera bilačhe buća vaćarde pe leste.
042	LUK	022	066	Thaj kana sasa sabalin, ćidije pe e narodna phuredera, thaj e šorutne e sveštenikurenđe thaj e učitelja tare Mojsijaso zakono.  Ande e Isuse angle bare manuša
042	LUK	022	067	vaćarindoj: “Tu li san o Hristo?  Vaćar amenđe.”  A o Isus vaćarda lenđe: “Ako i vaćarav tumenđe, ni ka pačan ma.
042	LUK	022	068	Te pučljem tumen khanči, ni ka vaćaren manđe.
042	LUK	022	069	Al od akana me, o Čhavo e Manušeso, ka bešav ko časno than pašo Zuralo Dol.”
042	LUK	022	070	Savore vaćarde: “Tu li san o Čhavo e Devleso?”  A o Isus vaćarda lenđe: “Korkore vaćarden kaj sem me.”
042	LUK	022	071	A von vaćarde: “So trubul amen po but dokazura?  Golese kaj korkore amen šundam tare leso muj.”
042	LUK	023	001	Tegani sa e bare manuša e jevrejska uštile thaj inđarde e Isuse ko Pilat, o rimsko upravnikо.
042	LUK	023	002	Thaj lije te vaćaren bilačhe e Isusestar: “Arakhljam le sar xoxavol amare manušen, thaj ni dol te poćinen o porezi е carose, a pese vaćarol kaj si o Hristo, caro.”
042	LUK	023	003	A o Pilat pučlja le: “Tu li san o caro e Jevrejengo?”  A o Isus irindoj vaćarda lese: “Gija si sar so tu vaćare.”
042	LUK	023	004	A o Pilat vaćarda e šorutne sveštenikurenđe thaj e manušenđe: “Me ni arakhav nisavo banđipe ane kava manuš.”
042	LUK	023	005	A von dije zori vaćarindoj: “Vov pire sikaimasa e manušen bunil ki sa i phuv e jevrejenđi.  Počnisada ki Galileja thaj avilo sa dži kate ano Jerusalim!”
042	LUK	023	006	Thaj kana šunda o Pilat, pučlja: “Vov li si tari Galileja?”
042	LUK	023	007	Thaj kana šunda o Pilat kaj si o Isus tari Galileja bičhalda le ko Irod, golese so o Irod vladisada ani Galileja.  A vov sasa an gola đivesa ano Jerusalim.
042	LUK	023	008	Kana dikhlja o Irod e Isuse sasa but radujimo, golese kaj odavno manglja te dičhol le, golese kaj but šunda lestar, thaj dija gođi kaj o Isus ka ćerol nesavo čudo angle leste.
042	LUK	023	009	Thaj o Irod pučlja baše but buća, a o Isus khanči ni vaćarda lese.
042	LUK	023	010	A e šorutne e sveštenikurenđe thaj e učitelja tare Mojsijaso zakono ačhile, thaj baro bilačhipe vaćarde lestar.
042	LUK	023	011	A o Irod thaj lese vojnikura ladžarde le thaj asaje e Isusese, urade le ano carsko fostano, thaj bičhalda le palal ko Pilat.
042	LUK	023	012	Thaj ane gova đive mirisajle o Pilat thaj o Irodo maškare peste, a angleder golestar sesa ane čingara.
042	LUK	023	013	A o Pilat čidija e šorutnen e sveštenikurenđe thaj e barutnen thaj e manušen thaj
042	LUK	023	014	vaćarda: “Anden manđe kale manuše thaj phenen kaj e manušen bunil.  Ake me angle tumende pučljem le, thaj ni arakhav ni jekh banđipe so tumen čhuven pe leste.
042	LUK	023	015	A i o Irod ni arakhlja banđipe pe leste, golese bičhalda le palal amende, thaj akh khanči ni ćerda te mudardol.
042	LUK	023	016	Golese ka šibi le thaj ka mukha le.”
042	LUK	023	018	A e manuša sa dije vika vaćarindoj: “Le kale a muk amenđe e Varava!”
042	LUK	023	019	(O Varnava sasa čhudimo ano phanglipe golese so ćerda pobuna ano Jerusalem thaj mudarda nekas.)
042	LUK	023	020	A o Pilat vadži jekh drom vaćarda kaj bi vov mučhola e Isuse.
042	LUK	023	021	A von dije vika: “Čhu le ko krsto, čhu le ko krsto!”
042	LUK	023	022	Thaj o Pilat trito drom vaćarda: “Savo bilačhipe vov ćerda?  Me khanči ni dikhav sose bi mudardol, gija ka šibiv le thaj ka mukhav le.”
042	LUK	023	023	A e manuša ni ačhile te vazden po glaso thaj manglje te čhuven e Isuse ko krsto.  I lenđi vika sasa po zurali thaj po zurali.
042	LUK	023	024	Thaj golese o Pilat vaćarda te avol sar so e manuša manđen.
042	LUK	023	025	Thaj mukhlja e Varnava, savo sasa ano phanglipe paši pobuna thaj pašo mudaripe, a e Isuse dija lenđe sar so manglje.
042	LUK	023	026	Thaj kana inđarde e vojnikura e Isuse, dolde nesave Simone tari Kirina savo avola taro polje, thaj čhute pe leste o krsto te phiravol le palo Isus.
042	LUK	023	027	A palo Isus đele pherdo manuša, thaj džuvlja save ruje thaj žalisade le.
042	LUK	023	028	A o Isus okrenisajlo premal lende thaj vaćarda: “Čhejalen taro Jerusalim!  Ma roven pale mande.  Roven pale tumende thaj pale tumare čhave.
042	LUK	023	029	Golese dikh, aven e đivesa ane save ka vaćaren: ‘Blagoslovime kola džuvlja save našti bijanen, thaj e vođa save ni bijande, thaj e čučenđe save ni dije čuči!’
042	LUK	023	030	Tegani ka vaćaren e planinenđe: ‘Peren pe amende!’, thaj e bregurenđe: ‘Učharen amen!’
042	LUK	023	031	Golese kaj ako akana ćerol pe kava e zelenone kaštesa, so ka avol e šuče kaštesa?”
042	LUK	023	032	Inđarde duje bilačhe manušen katane e Isusesa te aven mudare.
042	LUK	023	033	Thaj kana avile ke kova than savo akhardola kokalo e šoreso, gothe čhute ko krsto e Isuse thaj e duje bilačhe manušen, jekhe tari desno rig e Isusesi a avere ki levo rig.
042	LUK	023	034	A o Isus vaćarda: “Dade!  Oprosti lenđe, golese kaj ni džanen so ćeren.”  Thaj e vojnikura čhudije o kocka thaj ulade maškar peste leso fostano.
042	LUK	023	035	But manuša ačhile thaj dikhlje sa gova, a e barutne marde muj thaj vaćarde: “Averen spasisada, so ni spasil korkoro pes akana, te si vov o Hristo, birimo e Devleso.”
042	LUK	023	036	A e vojnikura marde muj lesa, thaj avile paše leste thaj dije le šut.
042	LUK	023	037	Thaj vaćarde e Isusese: “Te san tu caro e Judejako, spasi korkoro tut.”
042	LUK	023	038	A sasa pe leste upre pisimo kala lafura: “Kava si caro e Jevrejengo.”
042	LUK	023	039	A jekh tare bilačhe manuša so sesa ko krsto e Isusesa marda muj thaj vaćarda lese: “Te san tu o Hristo spasi tut thaj amen!”
042	LUK	023	040	A o dujto ko krsto so sasa dija vika pe leste thaj vaćarda: “Tu li ni dara taro Dol?  Kana san i tu korkoro gija osudimo?
042	LUK	023	041	Amen sam čače osudime, golese sam kate amare bućenđe, a vov nisavo greh ni ćerda.”
042	LUK	023	042	Thaj vaćarda e Isusese: “Isuse, detu gođi pe mande thaj av manđe milostivno kana ka vladi sar caro.”
042	LUK	023	043	Thaj vaćarda lese o Isus: “Čače vaćarav tuće: ađive ka ave mancar ano raj.”
042	LUK	023	044	A sasa popodne kana peli i rat ki sa i phuv dži ke trin popodne,
042	LUK	023	045	golese so kalilo o kham.  A i hramsko fironga pharadili ke opaš.
042	LUK	023	046	Thaj o Isus dija vika ande sa o glaso: “Dade!  Ane ćire vasta mukhav mo duxo.”  Thaj gole lafurencar mulo.
042	LUK	023	047	A kana dikhlja o kapetano so sasa, lija te hvalil e Devle thaj vaćarda: “Čače kava manuš sasa čačukano pobožno manuš!”
042	LUK	023	048	Thaj sa e manuša save ćidije pe te dičhen kava, kana dikhlje so sasa, irisajle thaj mardepe ane pire kolina tari žal.
042	LUK	023	049	A kola so džanglje e Isuse thaj e džuvlja so avile lesa tari Galileja ačhile po dur thaj dikhlje kava.
042	LUK	023	050	Sasa jekh manuš palo alav Josif, savo sasa jekh tare bare manuša e jevrejenđe.  Sasa šukar manuš thaj čače pobožno
042	LUK	023	051	tari Arimateja, foro e Judejako.  Vov ni složisajlo golesa so ćerde e Isusese, thaj ađućarda o carstvo e Devleso.
042	LUK	023	052	Đelo ko Pilat thaj rodije o telo e Isuseso.
042	LUK	023	053	Thaj o Josif uljarda e Isuseso telo taro krsto thaj pačarda le čaršafesa, thaj čhuta le ano limori savo sasa hundo ano bar, ane savo khoni naj sasa čuto.
042	LUK	023	054	Ćerda gova jekh đive anglo savato, a o savato lija te ikljol.
042	LUK	023	055	A e džuvlja save avile e Isusesa andari Galileja, đele palo Josif i dikhlje o limori i sar čhute e Isuseso telo.
042	LUK	023	056	Irisajle čhere te ćeren o miris thaj so te mačhen e Isuseso telo.  Kana sa ćerde, već avilo o savato i naštine ćeren khančhi gova đive pale Mojsijaso zakono.
042	LUK	024	001	Ko angluno đive palo savato, rano sabalin avile e džuvlja ko limori, thaj ande mirisura save ćerde
042	LUK	024	002	thaj arakhlje o bar crdimo taro limori.
042	LUK	024	003	Dije andre thaj ni arakhlje o telo e Gospodeso e Isuseso.
042	LUK	024	004	Thaj dok pučlje pe so sasa gova, dikh, duj manuša ačhile angle lende ane sjajna fostanura.
042	LUK	024	005	E džuvlja but darajle thaj perade pe šore tele nakari phuv.  Thaj e duj manuša pučlje e džuvljen: “Sose roden e džuvde maškar e mule?
042	LUK	024	006	Naj kate.  Uštilo tare mule!  Den tumen gođi so vaćarda tumenđe dok vadži sasa ani Galileja:
042	LUK	024	007	‘Me o Čhavo e Manušeso trubul te avav dindo ane vasta e manušenđe e grešnonenđe thaj ka čhuven ma ko krsto thaj trito đive ka uštav.’”
042	LUK	024	008	Thaj dije pe gođi so vaćarda lenđe o Isus.
042	LUK	024	009	Thaj irisajle taro limori thaj vaćarde sa e dešujekhe apostolurenđe thaj savorenđe averenđe.
042	LUK	024	010	A gola džuvlja sesa i Marija taro foro Magdala, i Jovana, i Marija e Jakovesi dej thaj avera save vaćarde kava e apostolurenđe.
042	LUK	024	011	Thaj e apostolurenđe kala lafura sesa sar xoxaipe thaj ni pačaje e džuvljenđe.
042	LUK	024	012	Al o Petar uštilo thaj prastaja ko limori.  Kana telilo, dikhlja samo o čaršafi savo ačhilo, thaj đelo thaj čudisajlo ane peste so sasa gova.
042	LUK	024	013	Ane gova đive duj e Isusese sikade đele ano gav savo akhardola Emaus thaj vov sasa dur taro Jerusalim dešujekh kilometra.
042	LUK	024	014	Thaj phirindoj vaćarde maškar peste sa okova so sasa.
042	LUK	024	015	Thaj dok vaćarde maškar peste thaj pučlje khanči jekh avere, korkoro o Isus avilo paše lende, thaj đelo lencar.
042	LUK	024	016	Al lenđe jakhenđe ni sasa mukhlo te pindžaren le.
042	LUK	024	017	A o Isus pučlja len: “Sostar gova vaćaren maškar tumende phirindoj?”  Ačhile i tužnisajle.
042	LUK	024	018	A jekh ko alav o Kleopa, vaćarda e Isusese: “Tu li san jedino abandžija ano Jerusalim savo ni šunda so sasa kala đivesa odori?”
042	LUK	024	019	Thaj o Isus pučlja len: “So sasa gova?”  Thaj von phende lese: “Gova so ćerdilo e Isusesa taro Nazaret.  Vov sasa zuralo proroko ano vaćaripe thaj ano ćeripe anglo Dol thaj angle manuša.
042	LUK	024	020	Amare šorutne sveštenikura thaj amare avera vladara dije le te avol osudimo ko meripe thaj čhute le ko krsto.
042	LUK	024	021	Amen nadisajljam kaj vov ka ikalol o Izrael.  Ake trito đive sar sasa sa gova.
042	LUK	024	022	Thaj bunisade amen nesave džuvlja maškar amende.  Save sesa sabalje ko limori,
042	LUK	024	023	al ni arakhlje e Isuseso telo odori.  Avile thaj phende amenđe kaj dikhlje e melekuren save phende lenđe kaj si o Isus džuvdo.
042	LUK	024	024	Tegani nesave amendar đele ko limori thaj dikhlje kaj si o limori čučo, sar so vaćarde e džuvlja, al ni dikhlje e Isuse.”
042	LUK	024	025	A o Isus vaćarda lenđe: “O bigođače manušalen!  Pharo tumenđe te pačan so vaćarde e prorokura ano Sveto Lil!
042	LUK	024	026	Ni li von vaćarde kaj o Hristos ka načhol sa gova bilačhipe angleder so o Dol ka proslavil le?”
042	LUK	024	027	Thaj lija te objasnil lenđe o Isus sosi pisimo taro Hrist, so pisada o Mojsije thaj sa e prorokura ano Sveto Lil.
042	LUK	024	028	Thaj kana avile pašo gav ane savo đele, o Isus ćerda pe kaj manđol te džal po dur lendar.
042	LUK	024	029	Thaj von ačhade le vaćarindoj: “Ačh amencar!  Nakhlo o đive, thaj i rat lija te perol!”  Ačhilo thaj dija lencar ano čher.
042	LUK	024	030	Thaj kana sasa lencar ko astali, o Isus lija o mangro, blagoslovisada le thaj phaglja le thaj dija len.
042	LUK	024	031	Tegani lenđe jakha putajle, thaj pindžarde le.  Thaj sigate hasajlo.
042	LUK	024	032	Thaj von vaćarde jekh averese: “Ni li phabile amare ile kana o Isus phirindoj vaćarda amenđe ko drom thaj kana objasnisada amenđe o Sveto Lil?”
042	LUK	024	033	Thaj uštile ane gova sato thaj irisajle ano Jerusalim.  Arakhlje e dešujekhen apostoluren sar bešen savore thaj save sesa lencar.
042	LUK	024	034	Thaj e dešujekh sikade vaćarde lenđe: “Čače uštilo o Gospod, thaj sikada pe e Simonese!”
042	LUK	024	035	Thaj kala duj sikade so sesa ko drom pašo Emaus vaćarde so sasa, thaj sar pindžarde e Isuse kana phaglja o mangro.
042	LUK	024	036	A kana von gova vaćarde, o Isus tar jekh drom ačhilo maškare lende thaj vaćarda lenđe: “Mir tumenđe.”
042	LUK	024	037	A von darajle thaj sesa bunime golese kaj dije gođi kaj dičhen duxo.
042	LUK	024	038	Thaj vaćarda lenđe: “Sose daran?  Thaj sose ni pačan?
042	LUK	024	039	Dičhen me vasta thaj me pingre!  Me sem gova!  Dolen man thaj ka dičhen!  Golese kaj e duxo naj telo thaj kokala sar so dičhen man isi!”
042	LUK	024	040	Thaj dok vaćarola sa gova sikada pe vasta thaj pe pingre save sesa kovime ko krsto.
042	LUK	024	041	Sesa gija začudime em radosna kaj naštine pačan thaj pučlja len: “Isi li tumen khanči xamase?”
042	LUK	024	042	A von dije le kotor peće mačhe.
042	LUK	024	043	Thaj lija o Isus em xalja angle lende.
042	LUK	024	044	Thaj vaćarda lenđe: “Kava si okova sostar vaćardem tumenđe kana sema tumencar, kaj trubul te avol sa so pisime mandar ano zakono e Mojsijaso thaj ane Lila save pisade e prorokura thaj ane psalmura.”
042	LUK	024	045	Tegani putarda lenđe jakha te haljaren o Sveto Lil.
042	LUK	024	046	Thaj vaćarda lenđe: “Gija si pisimo ano Sveto Lil, kaj trubul o Hristos te mudardol thaj te uštol tare mule ko trito đive.
042	LUK	024	047	Thaj an leso alav ka vaćarol pe sa e manušenđe, počnindoj taro Jerusalim, kaj trubul te pokajin pe te bi o Dol oprostila lenđe grehura.
042	LUK	024	048	A tumen sen kola save dikhlje sa kava so sasa.
042	LUK	024	049	Thaj dikh, me ka bičhalav o Sveto Duxo pe tumende sar mo Dad so obećisada.  A tumen ačhen ano foro ko Jerusalim sa dok o Dol ni bičhalol pe tumende pi zor!”
042	LUK	024	050	Thaj o Isus inđarda len dži ko gav i Vitanija.  Gothe vazdija pe vasta thaj blagoslovisada len.
042	LUK	024	051	Thaj sar blagoslovisada len lija te crdol pe lendar, thaj lija te uštol ko nebo.
042	LUK	024	052	Thaj von pele ke pire koča anglo Isus, tegani irisajle ano Jerusalim radosna.
042	LUK	024	053	Thaj sesa stalno ano Hram thaj slavisade e Devle.  Amin.